"la revoluci\u00f3 industrial \u00e9s el proc\u00e9s d'industrialitzaci\u00f3 amb el conjunt de canvis econ\u00f2mics i socials que aquest comporta.\nl'expressi\u00f3 aparegu\u00e9 a fran\u00e7a entorn del 1820 per a designar el conjunt de canvis que es van produir a anglaterra i esc\u00f2cia a la segona meitat del segle xviii. els aven\u00e7os t\u00e8cnics \u2014sobretot la m\u00e0quina de vapor\u2014, l'explosi\u00f3 demogr\u00e0fica que s'inici\u00e0 a partir del 1750 i l'\u00e8xode rural per la m\u00e0 d'obra excedent\u00e0ria a l'agricultura van encap\u00e7alar canvis profunds de la societat.\naquesta revoluci\u00f3 marc\u00e0 una ruptura en el curs de la hist\u00f2ria i transform\u00e0 els \u00e9ssers humans agricultors i ramaders en manipuladors de m\u00e0quines. aix\u00ed doncs, la revoluci\u00f3 industrial modific\u00e0 les bases econ\u00f2miques de la societat, que, de manera progressiva, es fonament\u00e0 en la producci\u00f3 industrial. les ciutats es convertiren en centres superpoblats on hi havia els llocs d'habitatge i treball de la nova classe social, la classe obrera, que sorg\u00ed amb el maquinisme. l'exist\u00e8ncia d'aquest nou estatus social, format origin\u00e0riament per camperols foragitats del camp, impuls\u00e0 l'aparici\u00f3 de noves ideologies com el liberalisme i socialisme, que configuraren el m\u00f3n contemporani.\naquest proc\u00e9s, iniciat a la gran bretanya, s'an\u00e0 imposant lentament a la resta de pa\u00efsos europeus \u2014malgrat la manca de primeres mat\u00e8ries i de mercats\u2014, als estats units i el jap\u00f3; progressivament s'estengu\u00e9 a altres parts del m\u00f3n. l'impacte d'aquest canvi sobre la societat fou enorme. a partir del 1870, es produ\u00ed un nou salt en el desenvolupament del sistema capitalista quan la primera revoluci\u00f3 industrial es fusion\u00e0 amb l'anomenada segona revoluci\u00f3 industrial. en aquesta segona fase, el progr\u00e9s tecnol\u00f2gic i econ\u00f2mic reb\u00e9 un gran impuls amb la construcci\u00f3 de m\u00e0quines alimentades amb vapor \u2013que foren incorporades a vaixells i trens\u2013, i a partir de 1873, l'aparici\u00f3 del motor de combusti\u00f3 interna i l'energia el\u00e8ctrica.\nhi ha discrep\u00e0ncies entre els historiadors pel que fa al per\u00edode que dur\u00e0 la revoluci\u00f3 industrial. eric hobsbawm defensa la tesi que la revoluci\u00f3 s'inici\u00e0 durant la d\u00e8cada del 1780 i no es desenvolup\u00e0 plenament fins als anys 1830 o 1840, mentre que t. s. ashton mant\u00e9 que s'esdevingu\u00e9, aproximadament, entre els anys 1760 i 1830.\n\n\n== definici\u00f3 ==\nel concepte de revoluci\u00f3 industrial defineix les grans transformacions econ\u00f2miques i socials que modificaren la societat europea entre el final del segle xviii i mitjans del segle xix, i tamb\u00e9 indica el gran desenvolupament industrial que comport\u00e0 el triomf del capitalisme i de la societat burgesa.actualment, la majoria dels historiadors coincideixen a assenyalar que la revoluci\u00f3 industrial fou quelcom m\u00e9s que el naixement de la ind\u00fastria moderna. perqu\u00e8 tingu\u00e9s lloc i produ\u00eds el gran creixement econ\u00f2mic que se'n deriv\u00e0, calgueren una s\u00e8rie de canvis i de revolucions paral\u00b7leles que, interconnectades, constitu\u00efren el complex fenomen que coneixem com a revoluci\u00f3 industrial.\nels canvis que, de manera conjunta, transformaren tan radicalment la vida dels \u00e9ssers humans foren fonamentalment: el creixement de la poblaci\u00f3, la revoluci\u00f3 agr\u00edcola, la revoluci\u00f3 en el transport i el comer\u00e7, l'aplicaci\u00f3 de la ci\u00e8ncia a la ind\u00fastria, i l'ampliaci\u00f3 de la utilitzaci\u00f3 de capital. aquests canvis demogr\u00e0fics, econ\u00f2mics i tecnol\u00f2gics generaren transformacions socials de gran abast: la conversi\u00f3 de comunitats rurals en urbanes i l'aparici\u00f3 de noves classes socials.\nquan es fa servir la denominaci\u00f3 en plural, les revolucions industrials designen les diferents onades d'industrialitzaci\u00f3 que s'anaren succeint, ja que la revoluci\u00f3 industrial fou un fenomen durador en el temps i amb una distribuci\u00f3 geogr\u00e0fica \u00e0mplia. el primer estat a industrialitzar-se fou la gran bretanya durant la primera meitat del segle xviii. m\u00e9s tard, a la primera meitat del segle xix, s'est\u00e9n per b\u00e8lgica, catalunya, fran\u00e7a, alemanya i els estats units. a la segona meitat del segle xix, arriba al nord d'it\u00e0lia, els pa\u00efsos baixos i r\u00fassia. fora del continent europeu cal destacar el cas del jap\u00f3, que es comen\u00e7\u00e0 a industrialitzar-se a partir de 1868.\nla revoluci\u00f3 industrial va comportar canvis socials i una bona part de la poblaci\u00f3 es va concentrar en grans nuclis urbans. l'enriquiment de la burgesia i el treball a les ind\u00fastries van afavorir l'aparici\u00f3 d'una nova classe social, els obrers.\n\n\n== el proc\u00e9s d'industrialitzaci\u00f3 brit\u00e0nic ==\nla primera revoluci\u00f3 industrial fou un proc\u00e9s gradual que tingu\u00e9 com a primer escenari la gran bretanya del final del segle xviii. aquesta revoluci\u00f3 represent\u00e0 el model cl\u00e0ssic de transformaci\u00f3 d'una societat agr\u00e0ria en una d'urbana i industrial.\nles causes que feren de la gran bretanya el bressol de la revoluci\u00f3 industrial s\u00f3n m\u00faltiples i reflecteixen, per una banda, una s\u00e8rie de fen\u00f2mens comuns en l'economia europea del 1700 i, per l'altra, la particular evoluci\u00f3 econ\u00f2mica, social i pol\u00edtica a conseq\u00fc\u00e8ncia de les revolucions angleses del segle xvii. i \u00e9s que a anglaterra hi actuaren de forma combinada un seguit de factors molt diversos: una for\u00e7a naval superior a la resta d'estats mar\u00edtims, l'establiment d'un imperi colonial que li don\u00e0 el control del comer\u00e7 mundial, el capital necessari per dur a terme investigacions cient\u00edfiques i t\u00e8cniques, el mateix comer\u00e7 exterior, que li permet\u00e9 acumular cada vegada m\u00e9s recursos, un sistema bancari desenvolupat, una gran llibertat comercial interior, una situaci\u00f3 geogr\u00e0fica que la deix\u00e0 fora dels conflictes continentals, la desaparici\u00f3 de costums feudals en el seu sistema social, la doctrina de la igualtat davant la llei, la consolidaci\u00f3 dels valors de llibertat civil i religiosa i una aristocr\u00e0cia dominant que s'adapt\u00e0 als canvis de les noves condicions econ\u00f2miques.tot comen\u00e7\u00e0 amb la mecanitzaci\u00f3 de la ind\u00fastria del teixit, el desenvolupament de t\u00e8cniques de fabricaci\u00f3 del ferro i l'\u00fas de carb\u00f3; posteriorment, les innovacions s'estengueren a altres sectors econ\u00f2mics. l'expansi\u00f3 del comer\u00e7 fou facilitada per la introducci\u00f3 de canals navegables, la millora de les carreteres i de la xarxa ferrovi\u00e0ria. la introducci\u00f3 de la m\u00e0quina de vapor, alimentada principalment per carb\u00f3, feu possible uns increments espectaculars en la producci\u00f3.aix\u00ed doncs, les transformacions demogr\u00e0fiques i econ\u00f2miques produ\u00efdes poden concretar-se en quatre \u00e0mbits:\n\nla revoluci\u00f3 demogr\u00e0fica.\nla revoluci\u00f3 agr\u00edcola.\nla revoluci\u00f3 a la ind\u00fastria, amb innovacions t\u00e8cniques, en els sistemes organitzatius i en les fonts d'energia.\nla revoluci\u00f3 en el transport i en el comer\u00e7.\n\n\n=== la revoluci\u00f3 demogr\u00e0fica ===\nl'augment de la poblaci\u00f3 de la gran bretanya i d'europa, en general, fou espectacular: el 1750, el continent tenia 140 milions d'habitants, que arribaren als 187 el 1800, i als 266 el 1850. el ritme de creixement fou particularment sensible a la gran bretanya, on es comen\u00e7\u00e0 a notar a partir del decenni 1740-1750; entre aquesta d\u00e8cada i l'any 1821 la poblaci\u00f3 es duplic\u00e0, i el 1861 ja s'havia triplicat.\naquest augment demogr\u00e0fic fou el resultat d'un doble moviment: el retroc\u00e9s de les taxes de mortalitat i el manteniment, o el lleuger augment, de les taxes de natalitat. la millora del nivell de vida afavor\u00ed la natalitat, ja que increment\u00e0 el nombre de matrimonis, mentre que feu retrocedir la mortalitat. una alimentaci\u00f3 m\u00e9s abundant i regular, que no depenia tant de les fluctuacions en les collites, provoc\u00e0 un retroc\u00e9s en la incid\u00e8ncia de les epid\u00e8mies, i feu possible, pr\u00e0cticament, la desaparici\u00f3 en la mortalitat catastr\u00f2fica, sobretot la infantil, a conseq\u00fc\u00e8ncia de la millora de les condicions sanit\u00e0ries i de l'alimentaci\u00f3. els progressos m\u00e8dics i higi\u00e8nics foren cabdals per reduir la mortalitat infantil.\nl'augment de la poblaci\u00f3 fou un est\u00edmul per al creixement industrial, ja que proporcion\u00e0 m\u00e0 d'obra abundant per la nova ind\u00fastria i incentiv\u00e0 els productors perqu\u00e8 promoguessin determinades innovacions en les t\u00e8cniques de treball. d'altra banda, tamb\u00e9 comport\u00e0 la generalitzaci\u00f3 d'un altre fenomen demogr\u00e0fic, l'emigraci\u00f3, que es dugu\u00e9 a terme en dues grans direccions: la gent del camp marxava cap a la ciutat i, en un altre nivell, un gran nombre d'individus de la vella europa emigrava a les col\u00f2nies del nou m\u00f3n. d'aquesta manera, l'exc\u00e9s de poblaci\u00f3 es compens\u00e0 amb aquest fenomen migratori cap a am\u00e8rica i a altres zones del planeta.\n\n\n=== la revoluci\u00f3 agr\u00edcola ===\nl'increment de la demanda de productes alimentaris provoc\u00e0 que els propietaris de les terres s'adonessin de la necessitat d'augmentar la producci\u00f3. l'excessiva parcel\u00b7laci\u00f3 de la terra, la seva irregular distribuci\u00f3 i els drets comunitaris de camps oberts (openfields) de l'antic sistema dificultaven la producci\u00f3. en aquest sentit, calia aplicar nous m\u00e8todes que permetessin millorar la productivitat, i aix\u00f2 demanava una nova disposici\u00f3 del territori agr\u00edcola. en conseq\u00fc\u00e8ncia, amb la nova mentalitat, els propietaris decidiren tancar els camps i crear unitats d'explotaci\u00f3 de la terra m\u00e9s grans i completament individualitzades. aix\u00ed, entre el 1700 i el 1810, el parlament angl\u00e8s vot\u00e0 centenars d'enclosures acts (lleis de tancament), que permeteren que els propietaris tanquessin les seves terres. aquest proc\u00e9s comportava, d'una banda, la fi del vell sistema d'explotaci\u00f3 senyorial, i de l'altra, l'expulsi\u00f3 de molts pagesos o la seva conversi\u00f3 en jornalers, ja que no tots els propietaris disposaven de mitjans econ\u00f2mics per dur a terme el tancament; per aquest motiu, els petits propietaris es veieren obligats a vendre les seves terres i a emigrar cap a les ciutats, on es convertiren en obrers de les noves f\u00e0briques.la nova estructura de la propietat agr\u00e0ria permet\u00e9 la introducci\u00f3 de noves t\u00e8cniques de producci\u00f3, que, en ess\u00e8ncia, foren:\n\nel conreu continuat en solcs. la sembra en solcs, que ja es practicava des del 1700, amb la col\u00b7laboraci\u00f3 de l'\u00fas de l'arada triangular, redu\u00ed considerablement la m\u00e0 d'obra i el nombre d'animals utilitzats, ja que feu possible que es remogu\u00e9s la terra amb m\u00e9s rapidesa i efectivitat. tamb\u00e9 l'\u00fas de la sembradora de jethro tull fou molt innovador; consistia en un dip\u00f2sit ple de llavors, una reixa de ferro per obrir el solc i un rastell per emp\u00e8nyer la terra sobre el solc i cobrir la llavor. aquest sistema permet\u00e9 enterrar la llavor i amagar-la dels ocells i, a m\u00e9s a m\u00e9s, permetia que el blat creix\u00e9s en fileres rectes.les noves rotacions de conreus, amb l'eliminaci\u00f3 del guaret i una relaci\u00f3 m\u00e9s profitosa entre l'agricultura i la ramaderia. de manera progressiva s'anaren abandonant les antigues formes de rotaci\u00f3 triennal de la terra i se substitu\u00ed el sistema de guaret pel conreu de llegums i d'herbacis, un tipus de rotaci\u00f3 de conreus anomenat sistema norfolk i que ampli\u00e0 la quantitat de terres en explotaci\u00f3.el conreu de llegums i d'herb\u00e0cies feia possible que es pogu\u00e9s disposar de farratge per alimentar el bestiar a l'hivern, i alhora, en portar-lo a pasturar als camps s'augmentava, amb els fems, la fertilitat del s\u00f2l. aquestes transformacions agr\u00edcoles serviren per alimentar amb m\u00e9s quantitat i qualitat la creixent poblaci\u00f3 dels centres industrials i augment\u00e0 el poder de compra de la poblaci\u00f3 rural, que, d'aquesta manera, pogu\u00e9 adquirir productes industrials, i tamb\u00e9 feu possible el subministrament d'una bona part del capital i de la m\u00e0 d'obra necessaris per engegar la industrialitzaci\u00f3.\n\n\n=== noves t\u00e8cniques, nous sistemes organitzatius i noves fonts d'energia ===\nun dels factors que m\u00e9s contribu\u00ed al desenvolupament de la revoluci\u00f3 industrial fou la iniciaci\u00f3 d'un proc\u00e9s continu d'innovaci\u00f3 tecnol\u00f2gica que tingu\u00e9 una aplicaci\u00f3 directa en el millorament del proc\u00e9s productiu. l'aplicaci\u00f3 \u00e0mplia i sistem\u00e0tica, com no s'havia produ\u00eft en cap altre moment hist\u00f2ric, dels aven\u00e7os de la ci\u00e8ncia i de la tecnologia industrial intensificaren i milloraren la producci\u00f3 industrial.\nla troballa clau de la revoluci\u00f3 industrial fou, sens dubte, la m\u00e0quina de vapor, inventada ja l'any 1712 per newcomen i que, el 1774, perfeccion\u00e0 de manera substancial james watt. l'aplicaci\u00f3 de la m\u00e0quina de vapor a la ind\u00fastria t\u00e8xtil represent\u00e0 l'aprofitament de noves fonts d'energia basades en el carb\u00f3 que, gr\u00e0cies a la inversi\u00f3 en massa de capitals, feu possible que es pogu\u00e9s substituir o complementar l'esfor\u00e7 hum\u00e0. un altre material fonamental fou el ferro, que, alhora, provoc\u00e0 la intensificaci\u00f3 de les explotacions mineres, i que s'havia de tractar amb t\u00e8cniques especials per al seu posterior aprofitament industrial.\nla utilitzaci\u00f3 combinada d'aquests tres elements (m\u00e0quina de vapor, carb\u00f3 i ferro) feu sorgir l'anomenat maquinisme: amb l'aplicaci\u00f3 de la m\u00e0quina de vapor perfeccionada i el desenvolupament de la ind\u00fastria de la metal\u00b7l\u00fargia es constru\u00efren m\u00e0quines per les mines, les ind\u00fastries i el transport.\na m\u00e9s del canvi t\u00e8cnic, aparegu\u00e9 una nova organitzaci\u00f3 industrial. abans, els fonaments del sistema econ\u00f2mic eren la manufactura, el taller i els gremis; en canvi, l'\u00e8poca industrial represent\u00e0 el domini de l'organitzaci\u00f3 fabril, amb l'ajuda de la maquin\u00e0ria i la producci\u00f3 a gran escala i en s\u00e8rie, amb amos i obrers. sorgiren, doncs, a trav\u00e9s d'un proc\u00e9s lent per\u00f2 ininterromput, les noves empreses industrials, amb caracter\u00edstiques completament diferenciades de les ind\u00fastries artesanals. el treballador, ara, rest\u00e0 completament desvinculat del producte del seu treball i les relacions entre treballadors i empresaris es despersonalitzaren.\n\n\n==== el naixement de la ind\u00fastria moderna: el t\u00e8xtil ====\nla manufactura del cot\u00f3 nasqu\u00e9 i es desenvolup\u00e0 de manera associada al comer\u00e7 colonial, especialment en l'\u00e0mbit brit\u00e0nic. fins al principi del segle xviii, els productes de cot\u00f3 arribaren quasi exclusivament de l'\u00edndia i foren comercialitzats per grans societats empresarials, com la poderosa companyia brit\u00e0nica de les \u00edndies orientals; aquestes companyies toparen amb l'oposici\u00f3 de les manufactures locals de la llana i la seda, que veien en el producte un perill\u00f3s competidor. cap a l'any 1700, aquests productors de llana i seda aconseguiren la prohibici\u00f3 de la importaci\u00f3 de les indianes, nom amb qu\u00e8 es coneixien aquests primers teixits de cot\u00f3. amb aquesta llei es don\u00e0 via lliure a la formaci\u00f3 de manufactures d'indianes que importaven la primera mat\u00e8ria, al principi de les col\u00f2nies de les \u00edndies occidentals i, des del 1790, de les plantacions conreades per esclaus del sud dels estats units.\n\nen els seus inicis, una bona part de la producci\u00f3 t\u00e8xtil s'orient\u00e0 a cobrir les necessitats del mercat interior, assentant la base per una economia d'intercanvis generalitzada i incentivant la millora del sistema de transport interior. tanmateix, ben aviat la vertadera font de recursos per al creixement industrial fou el mercat exterior. aquest nou mercat no presentava problemes de compet\u00e8ncia i feia possible l'obtenci\u00f3 de beneficis molt elevats, fet que permet\u00e9 implantar de manera generalitzada la mecanitzaci\u00f3 de la ind\u00fastria t\u00e8xtil i l'aparici\u00f3 d'invents revolucionaris. les dates i les innovacions t\u00e8cniques de la ind\u00fastria t\u00e8xtil que tingueren un paper decisiu en aquest proc\u00e9s foren, principalment:\n\nel 1733, quan john kay constru\u00ed un teler que teixia m\u00e9s r\u00e0pid gr\u00e0cies a la llan\u00e7adora volant.\nel 1767, quan james hargreaves invent\u00e0 una m\u00e0quina de filar manual, la spinning jenny.\nel 1789, quan es constru\u00ed el primer teler de ferro propulsat per una m\u00e0quina de vapor.el capital necessari per finan\u00e7ar les primeres ind\u00fastries provenia tant dels beneficis de l'agricultura transformada en empresa capitalista com dels guanys del comer\u00e7 ultramar\u00ed amb les col\u00f2nies. els beneficis s'invertiren en la construcci\u00f3 de drassanes i en les mateixes f\u00e0briques t\u00e8xtils i metal\u00b7l\u00fargiques. en altres paraules, al principi la tecnologia de la ind\u00fastria cotonera era tan simple que els capitals necessaris per posar-la en marxa foren relativament petits; en canvi, els beneficis eren tan elevats que permeteren que les empreses anessin creixent sense ajuts externs.\n\n\n==== la sider\u00fargia ====\nals inicis dels aven\u00e7os del t\u00e8xtil, les m\u00e0quines eren de fusta, fins que abraham darby i (1732), per primera vegada, empr\u00e0 el carb\u00f3 de coc (hulla destil\u00b7lada dels seus elements suforosos) en un alt forn, cosa que don\u00e0 el primer gran impuls a la ind\u00fastria sider\u00fargica brit\u00e0nica. tanmateix, calgu\u00e9 un segle perqu\u00e8 el carb\u00f3 mineral substitu\u00eds el vegetal definitivament, perqu\u00e8, malgrat l'invent d'a. darby, la ind\u00fastria sider\u00fargica no feu un gran salt endavant fins al 1775, quan la m\u00e0quina de vapor de watt permet\u00e9 d'utilitzar l'energia mec\u00e0nica per la forja.\nla demanda de ferro per la construcci\u00f3 de maquin\u00e0ria agr\u00edcola i industrial, de material de guerra i de la xarxa ferrovi\u00e0ria constitu\u00ed l'est\u00edmul per fer cr\u00e9ixer aquesta ind\u00fastria i propiciar-ne la millora t\u00e8cnica. dues innovacions augmentaren la capacitat productiva de la ind\u00fastria del ferro: el procediment de pudelaci\u00f3, patentat per henry cort el 1783-1784, que millorava la qualitat del ferro quan es fonia, eliminant-ne el carboni i altres esc\u00f2ries, i el laminatge que permetia la transformaci\u00f3 del ferro en barres. aquestes t\u00e8cniques es difongueren r\u00e0pidament i fixaren la localitzaci\u00f3 de les ind\u00fastries al costat de les carboneres: aix\u00ed sorgiren vertaderes regions on la mina i l'alt forn es confonien amb el paisatge. el carb\u00f3 s'impos\u00e0 perqu\u00e8 era m\u00e9s econ\u00f2mic, m\u00e9s abundant i tenia m\u00e9s pot\u00e8ncia calor\u00edfica.\nel 1740, un rellotger de sheffield, benjamin huntsman, introdu\u00ed ferro cimentat en un gresol refractari, que segell\u00e0 i escalf\u00e0 en un forn de foneria. amb aquest proc\u00e9s aconsegu\u00ed fabricar acer de millor qualitat, per\u00f2 les peces encara eren petites i tenien un alt cost econ\u00f2mic.\nel ferro es converteix en un element imprescindible per la fabricaci\u00f3 de rails de les vies del ferrocarril, per les noves eines de l'agricultura i per m\u00e0quines de qualsevol tipus. la producci\u00f3 de les foneries angleses entre 1750 i 1850 es multiplic\u00e0 per 100. la sider\u00fargia fou el nou motor de creixement que rellev\u00e0 el cot\u00f3 pel que fa a produccions i a innovacions t\u00e8cniques: el 1856 henry bessemer fabrica un convertidor, aparell que insufla aire al ferro fos per obtenir un acer m\u00e9s flexible. en qualsevol cas, els \u00edndexs de producci\u00f3 de ferro i acer assenyalen el nivell d'industrialitzaci\u00f3 d'un estat.\n\n\n=== la millora dels transports i les societats financeres ===\nla millora de les vies de comunicaci\u00f3 fou fonamental per crear les condicions adequades que permetessin una f\u00e0cil circulaci\u00f3 dels productes agr\u00edcoles i industrials. calia crear i millorar la xarxa de carreteres, incrementar la navegaci\u00f3 fluvial, construir canals i aplicar la m\u00e0quina de vapor en el transport fluvial, mar\u00edtim i terrestre.\nel desenvolupament de la navegaci\u00f3 de vapor constitu\u00ed el factor principal de la transformaci\u00f3 dels transports durant la primera fase de la revoluci\u00f3 industrial. des del final del segle xviii es vol aplicar el vapor a la navegaci\u00f3, per\u00f2 nom\u00e9s a principis del segle xix s'obtenen els primers \u00e8xits: robert fulton, als eua, l'any 1807, amb el clermont, feu progressar la navegaci\u00f3 fluvial, i h. bell, a anglaterra, l'any 1812, amb el comet, feu el primer servei comercial amb un vaixell propulsat amb vapor. el 1819 un primer vaixell de vapor creu\u00e0 l'oce\u00e0 atl\u00e0ntic.\nl'expansi\u00f3 r\u00e0pida del ferrocarril correspon a mitjans del segle xix. tanmateix, comen\u00e7\u00e0 al voltant de l'any 1814, quan george stephenson constru\u00ed la primera locomotora a vapor que circulava sobre rails. aquests intents culminaren amb la construcci\u00f3 del primer ferrocarril, de liverpool a manchester, que s'inaugur\u00e0 l'any 1830. a partir de la d\u00e8cada dels trenta el triomf del ferrocarril \u00e9s evident, i es generalitza el seu \u00fas. la primera locomotora signific\u00e0 un prodigi per l'estructura de la seva caldera i els seus procediments per avivar la combusti\u00f3.\nde retop, les necessitats del ferrocarril obriren una nova etapa de la revoluci\u00f3 industrial vinculada a la ind\u00fastria sidero-metal\u00b7l\u00fargica i a la necessitat de disposar de grans quantitats de ferro per la construcci\u00f3 de vies.\naquestes noves necessitats serviren tamb\u00e9 per crear un mercat financer encara inexistent, que havia de permetre que es pogu\u00e9s disposar de grans quantitats de capitals, indispensables per la construcci\u00f3 del ferrocarril. els grans beneficis obtinguts pels industrials anglesos del t\u00e8xtil i pels empresaris agr\u00edcoles pressionaven el mercat a la recerca d'inversions. les possibilitats d'invertir en la ind\u00fastria t\u00e8xtil i en la del ferro semblaven limitades. els experiments de george stephenson canalitzaren el diner disponible (aproximadament els beneficis d'un any) a la construcci\u00f3 de la xarxa de ferrocarril. en vint anys, els capitalistes aconseguiren vertebrar una xarxa f\u00e8rria i obtenir grans beneficis, i a m\u00e9s el ferrocarril permet\u00e9 que l'agricultura obtingu\u00e9s m\u00e9s guanys perqu\u00e8 les regions van poder especialitzar-se en un \u00fanic producte.\nfou llavors quan es desenvolup\u00e0 intensament el paper dels bancs, que comen\u00e7aren a cr\u00e9ixer des del 1780, i de les societats financeres, que posaven en circulaci\u00f3 els recursos necessaris per al desenvolupament industrial.\n\n\n=== la revoluci\u00f3 industrial brit\u00e0nica: conclusi\u00f3 ===\nla revoluci\u00f3 industrial fou, doncs, un fenomen molt ampli, complex i de conseq\u00fc\u00e8ncies imprevisibles en el moment en qu\u00e8 s'inici\u00e0; nom\u00e9s es pot explicar si es t\u00e9 en compte la pres\u00e8ncia simult\u00e0nia de tota aquesta s\u00e8rie de canvis importants, canvis que, en definitiva, formaren part d'un mateix proc\u00e9s.\nen resum, des de mitjans del segle xviii a la gran bretanya convergeixen simult\u00e0niament o successivament diversos fen\u00f2mens que inicien una transformaci\u00f3 radical: creixement de la poblaci\u00f3; revoluci\u00f3 agr\u00edcola amb capitals sobrants i disposats a ser invertits en la nova ind\u00fastria; noves primeres mat\u00e8ries (cot\u00f3 i ferro) i noves fonts d'energia per moure les m\u00e0quines (carb\u00f3 i vapor) de les ind\u00fastries del t\u00e8xtil i de la sider\u00fargica; innovacions t\u00e8cniques constants, en qu\u00e8 les universitats escoceses d'edimburg i glasgow es converteixen en pioneres de les aplicacions pr\u00e0ctiques de la ci\u00e8ncia; la construcci\u00f3 de la xarxa de ferrocarrils, que suscit\u00e0 les inversions de capitals i l'expansi\u00f3 de la ind\u00fastria sider\u00fargica, permet\u00e9 l'especialitzaci\u00f3 agr\u00edcola regional i foment\u00e0 el comer\u00e7; i, finalment, els canvis productius, que van esperonar canvis financers i de moviments de capitals.\n\n\n== efectes socials ==\nen termes d'estructura social, la revoluci\u00f3 industrial represent\u00e0 el triomf dels industrials i dels homes de negocis sobre la noblesa i l'aristocr\u00e0cia. el sistema fabril consolid\u00e0, doncs, un accelerat proc\u00e9s de mutacions en el sistema econ\u00f2mic i en l'estructura de la societat. mentre el capitalisme, com sistema econ\u00f2mic, s'imposava, la societat es polaritzava en dues classes socials: la burgesia i el proletariat. els obrers trobaren feina a les f\u00e0briques per\u00f2, a canvi, havien de viure en unes condicions laborals p\u00e8ssimes, amb llargues jornades laborals i un ritme de treball marcat per la cad\u00e8ncia de les m\u00e0quines. tanmateix, les dures condicions laborals ja predominaven molt de temps abans que arrib\u00e9s la revoluci\u00f3 industrial. en la societat preindustrial sovint les condicions laborals eren molt dures i les jornades laborals llargues.\n\n\n=== concentraci\u00f3 urbana ===\nel sistema de fabril fou, en gran part, responsable de les modernes ciutats i de l'emigraci\u00f3 a aquestes de nombroses fam\u00edlies a la recerca de feina industrial. mentre les formes de vida artesanal desapareixien, milers de treballadors es concentraven a les ciutats industrials a causa del fort augment de la demanda de m\u00e0 d'obra, necess\u00e0ria per les f\u00e0briques, i la mecanitzaci\u00f3 de les tasques agr\u00edcoles. les ind\u00fastries de la ciutat de manchester, anomenada \"cottonopolis\" i que en aquella \u00e8poca fou la primera ciutat industrial del m\u00f3n, il\u00b7lustra indiscutiblement aquest fenomen. barcelona, una altra ciutat industrial, pass\u00e0 dels 175.000 habitants, el 1850, als 535.000, el 1900.\nel creixement urb\u00e0 no fou nom\u00e9s fruit del flux de camperols que arrib\u00e0 com a m\u00e0 d'obra, sin\u00f3 tamb\u00e9 de l'increment de la natalitat a causa de la millora de l'alimentaci\u00f3 i de les condicions higi\u00e8niques. aquest fenomen canvi\u00e0 l'aspecte de les ciutats: s'enderrocaren les muralles i s'urbanitzaren noves zones, els anomenats eixamples, on s'utilitzaren nous materials de construcci\u00f3, com el ferro i el formig\u00f3, que feu possible aixecar edificis m\u00e9s alts i confortables. a barcelona, tiraren a terra les muralles i ildefons cerd\u00e0 disseny\u00e0 l'eixample, on s'instal\u00b7l\u00e0 la burgesia industrial.\n\n\n=== condicions de vida ===\nla nova classe social obrera es vei\u00e9 sotmesa a unes condicions de treball que feien molt dif\u00edcil la seva superviv\u00e8ncia. a l'inici de la industrialitzaci\u00f3 els obrers treballaven 12, 14 i 16 hores di\u00e0ries a canvi d'un sou que era fixat de manera unilateral i arbitr\u00e0ria pel patr\u00f3. molt sovint, la situaci\u00f3 higi\u00e8nica i l'intens ritme de treball que existia a les empreses t\u00e8xtils i a les mines, provocaren malalties dif\u00edcils de guarir.\nl'estat no don\u00e0 cap protecci\u00f3 a la nova classe treballadora, ni tampoc establ\u00ed cap mena de reglamentaci\u00f3 laboral. per tant, els obrers no tenien cap mena d'asseguran\u00e7a i podien ser acomiadats sense cap compensaci\u00f3 ni atur. inicialment, l'estat nom\u00e9s intervenia quan la llei i l'ordre estaven amena\u00e7ats, en cas de vaga o conflicte al carrer. les primeres lleis que s'ocuparen de les condicions laborals foren promulgades pel parlament brit\u00e0nic el 1802 i incid\u00ed especialment en la limitaci\u00f3 de la jornada laboral dels nens, que es redu\u00efa a 9 hores i s'imposava al patr\u00f3 l'obligaci\u00f3 de donar-los instrucci\u00f3. a mitjans del segle xix, la majoria dels governs dictaren les primeres legislacions obreres; per exemple, el 1843, a fran\u00e7a es prohib\u00ed el treball dels menors de 8 anys.\nel treball infantil i el de les dones s'havia generalitzat pel fet que cobraven salaris molt m\u00e9s baixos que els homes. els infants tenien poques oportunitats de rebre algun tipus d'educaci\u00f3, i m\u00e9s aviat s'esperava que treballessis. els empresaris podien pagar a un nen menys que a un adult tot i que la seva productivitat era comparable; a m\u00e9s no hi havia cap necessitat que el treballador tingu\u00e9s experi\u00e8ncia en l'\u00fas d'una m\u00e0quina industrial.\nles condicions d'habitatge i d'alimentaci\u00f3 eren molt dolentes; amb un nivell de vida molt baix els obrers industrials vivien amuntegats en nuclis suburbans amb unes p\u00e8ssimes condicions d'habitatge: brut\u00edcia, contaminaci\u00f3, fum, i una manca generalitzada de serveis p\u00fablics (clavegueram, aigua, neteja de carrers o sense espais oberts). friedrich engels descrigu\u00e9 les condicions d'habitatge com a deplorables on tota una fam\u00edlia irlandesa s'amuntegava en un sol llit, amb cases de dues habitacions on vivien dues fam\u00edlies o en soterranis humits d'un sol ambient on vivia m\u00e9s d'una fam\u00edlia, de dotze a setze persones, i s'hi apilaven en una atmosfera pestilent. a barcelona les condicions no eren diferents: hi ha const\u00e0ncia que a una casa petita del carrer de sant antoni s'hi allotjaven cent quinze persones. a m\u00e9s la impossibilitat de construir m\u00e9s habitatges ni dins ni fora de les muralles provoc\u00e0 l'acumulaci\u00f3 d'una gran quantitat de persones, i aix\u00f2 facilit\u00e0 la propagaci\u00f3 d'epid\u00e8mies.els baixos salaris no donaven per fer \u00e0pats gaire abundosos i amb poques prote\u00efnes. amb el que cobrava un obrer casat, afegint-hi el sou de la seva muller, una fam\u00edlia treballadora amb dos fills nom\u00e9s podia subsistir de manera miserable. l'atur for\u00e7\u00f3s per malaltia o accident imprevist significava la paralitzaci\u00f3 dels afers i la desatenci\u00f3 de les despeses del matrimoni.a catalunya, els obrers s'alimentaven a base de pa, llegums (faves, cigrons o mongetes seques), oli d'oliva i patates. la prote\u00efna b\u00e0sica provenia de l'arengada, la sardina seca o un tros de bacall\u00e0 un cop per setmana, porc i les deixalles de l'escorxador. per beure, aigua i vi, encara que l'aigua podia estar contaminada i era millor no consumir-ne, alhora que el bacall\u00e0 i les arengades ressecaven la gola i indu\u00efa als treballadors a beure vi i aiguardent.\n\n\n=== primeres respostes obreres ===\n\nla industrialitzaci\u00f3 r\u00e0pida elimin\u00e0 molts treballadors d'ofici de les seves feines. a la ind\u00fastria t\u00e8xtil molts teixidors es trobaren de cop i volta desocupats perqu\u00e8 no pogueren competir amb m\u00e0quines que nom\u00e9s exigien un treball relativament limitat i inexpert. molts treballadors sense feina, teixidors i artesans, dirigiren la seva animositat contra les m\u00e0quines que els havien pres les seves feines, que es concret\u00e0 en la destrucci\u00f3 de f\u00e0briques i de maquin\u00e0ria. aquests atacants eren coneguts com a luddites, \u00e9s a dir, seguidors de ned ludd. els primers atacs del moviment luddite comen\u00e7aren l'any 1811; el moviment guany\u00e0 popularitat molt r\u00e0pidament, i el govern brit\u00e0nic aplic\u00e0 mesures dr\u00e0stiques per protegir la ind\u00fastria.\na barcelona, la tarda del 5 d'agost del 1835, obrers de diverses f\u00e0briques de la ciutat anaren a el vapor, la primera f\u00e0brica t\u00e8xtil que incorporava m\u00e0quines de vapor, i mataren tres t\u00e8cnics estrangers i despr\u00e9s calaren foc a l'edifici per destruir la maquin\u00e0ria. vuit treballadors m\u00e9s resultaren greument ferits. les autoritats, desbordades pels esdeveniments, detingueren quatre obrers que, semblava, havien participat en els aldarulls i els penjaren. aix\u00ed, doncs, els motius dels obrers, a anglaterra o a catalunya, foren els mateixos: la por que les innovacions tecnol\u00f2giques els port\u00e9s a l'atur i a la mis\u00e8ria.\nm\u00e9s enll\u00e0 de la destrucci\u00f3 de m\u00e0quines, les p\u00e8ssimes condicions laborals i salarials foren una font permanent de conflictes que impulsaren les primeres formes d'organitzaci\u00f3 i de lluita i, a la llarga, originaren una consci\u00e8ncia obrera que definia noves formes econ\u00f2miques, socials i pol\u00edtiques d'organitzaci\u00f3 social. les principals accions que dugueren a terme, per tal que les seves reclamacions fossin satisfetes, foren les vagues i les manifestacions.\nel proc\u00e9s de formaci\u00f3 de la classe obrera industrial comport\u00e0, doncs, l'aportaci\u00f3 d'ideologies noves, de noves formes d'organitzaci\u00f3 pol\u00edtica i social i d'una conflictivitat que enfront\u00e0 obertament treballadors i capitalistes.\nel dret dels treballadors d'associar-se en sindicats fou reconegut per primer cop a la gran bretanya el 1825. a catalunya, el primer sindicat fou la societat de teixidors, que es constitu\u00ed l'any 1840; per\u00f2 aviat fou il\u00b7legalitzat i els seus dirigents empresonats. a l'estat espanyol no es reconeix el dret a vaga fins al 1902. dos anys m\u00e9s tard, els sindicats aconseguiren que el diumenge fos declarat festiu. fins a l'any 1919 no obtingueren la jornada laboral de vuit hores di\u00e0ries, de dilluns a dissabte.\n\n\n== efectes ambientals de la revoluci\u00f3 industrial ==\nla demanda d'energia port\u00e0 a la utilitzaci\u00f3 intensiva del carb\u00f3 mineral, amb l'increment de l'activitat minera i sobre tot de la combusti\u00f3 d'aquest. en les zones de concentraci\u00f3 industrial i urbana hom feu habitual la contaminaci\u00f3 atmosf\u00e8rica per fum i sutges i en algunes condicions m\u00e9s particulars el boirum.\nla sider\u00fargia tamb\u00e9 va provocar l'expansi\u00f3 i multiplicaci\u00f3 de les explotacions mineres.\narran de la industrialitzaci\u00f3 ha anat incrementant-se la concentraci\u00f3 de di\u00f2xid de carboni a l'atmosfera, proc\u00e8s que ara comen\u00e7a a ser abordat per la majoria d'estats.\n\n\n== difusi\u00f3 de la revoluci\u00f3 industrial ==\nles d\u00e8cades centrals del segle xix representaren l'extensi\u00f3 de la industrialitzaci\u00f3 al continent europeu. fran\u00e7a, b\u00e8lgica, alemanya, els pa\u00efsos baixos i su\u00efssa foren els estats on primer es desenvolup\u00e0 la industrialitzaci\u00f3. a la resta del continent, el proc\u00e9s fou molt desigual: els estats escandinaus i \u00e0ustria tot just iniciaven el proc\u00e9s; l'europa oriental continuava en ple antic r\u00e8gim, llevat d'alguns nuclis industrials a\u00efllats (ucra\u00efna, moscou, sant petersburg o pol\u00f2nia) i, finalment, els estats de l'europa mediterr\u00e0nia patiren greus desigualtats entre el nord i el sud del pa\u00eds. aix\u00ed, a it\u00e0lia tan sols aparegueren ind\u00fastries al nord, mentre el sud continu\u00e0 endarrerit, i a l'estat espanyol tan sols s'industrialitz\u00e0 catalunya, el pa\u00eds basc i ast\u00faries. la resta, especialment, andalusia i castella seguiren sent centres b\u00e0sicament agr\u00edcoles.mentre catalunya anava de cap vers la revoluci\u00f3 industrial, al pa\u00eds valenci\u00e0 no n'hi hagu\u00e9 tanta import\u00e0ncia de la ind\u00fastria i els recursos es canalitzen cap a l'agricultura d'exportaci\u00f3 (vi i taronja), amb alguns indrets industrials a les zones on el rendiment de la terra era menor (alcoi, vall del vinalop\u00f3). la represa industrial no es produir\u00e0 fins a mitjan segle xx. a les illes balears les redu\u00efdes dimensions del mercat local i la proximitat de la ind\u00fastria del principat impossibilitaren una industrialitzaci\u00f3 pr\u00f2pia que rest\u00e0 limitada a activitats molt concretes. i la catalunya nord rest\u00e0 com una regi\u00f3 agr\u00edcola, pr\u00e0cticament amb un monocultiu de vinya i fins de la d\u00e8cada dels seixanta del segle passat quan inici\u00e0 la diversificaci\u00f3 de la seva estructura productiva (turisme i distribuci\u00f3 productes agr\u00edcoles).\n\n\n=== catalunya ===\n\nmalgrat la manca de mat\u00e8ries primeres, de fonts d'energia, d'un imperi exterior que proporcion\u00e9s un comer\u00e7 de gran abast i d'una flota de vaixells pr\u00f2pia, catalunya realitz\u00e0 la revoluci\u00f3 industrial al mateix temps que anglaterra. les raons socials i econ\u00f2miques que facilitaren que catalunya reeix\u00eds en la industrialitzaci\u00f3 s\u00f3n variades. francesc cabana \u00ed josep fontana apunten les seg\u00fcents:\ntradicionalment, catalunya ha tingut tend\u00e8ncia a viatjar cap al nord i sovint ha importat all\u00f2 que semblava m\u00e9s \u00fatil.\nl'activitat industrial catalana fou una actitud vital de tota una societat, encap\u00e7alada per industrials com manuel girona fundador del primer banc de barcelona, pels germans bonaplata que instal\u00b7laren la primera ind\u00fastria a vapor de la pen\u00ednsula ib\u00e8rica, per la junta de comer\u00e7 que cre\u00e0 escoles t\u00e8cniques per suplir la manca d'universitats, pels pol\u00edtics que saberen pressionar per tal que s'eliminessin les traves comercials amb am\u00e8rica, pels camperols que s'instal\u00b7laren filadores mec\u00e0niques a les seves cases, ... catalunya, col\u00b7lectivament, es llen\u00e7\u00e0 a la modernitat.\nel capital s'aliment\u00e0 de les fortunes amassades amb el comer\u00e7 de l'aiguardent que servia per comprar esclaus a guinea i cot\u00f3, cacau, tabac o sucre a am\u00e8rica. altres comerciants instal\u00b7laren empreses pr\u00f2pies a am\u00e8rica, i molt especialment a cuba; aquests empresaris injectaren capitals suficients al pa\u00eds per endegar la industrialitzaci\u00f3, invertint en maquin\u00e0ria nova, en comprar mat\u00e8ries primeres, en obrir f\u00e0briques i en comercialitzar amb els pa\u00efsos capdavanters de la industrialitzaci\u00f3.\ncopiaren el model de revoluci\u00f3 angl\u00e8s malgrat que les condicions de partida no eren les mateixes. aix\u00ed, s'havia de comprar el cot\u00f3 a ge\u00f2rgia o alabama, descarregar-lo al port de barcelona, enfilar en mules el riu llobregat fins a berga i rodalia. un cop filades es convertien en fusos i tornaven a les ciutats pel tissatge. en alguns casos, els catalans feren aportacions significatives a la revoluci\u00f3 industrial; seria el cas de ramon farguell, jacint barrau i ferran casablancas.\n\n\n==== segle xviii. les f\u00e0briques d'indianes i la junta de comer\u00e7 ====\n\nels or\u00edgens de la industrialitzaci\u00f3 catalana cal cercar-los al segle xviii quan, finalment, s'autoritz\u00e0 el lliure comer\u00e7 de catalunya amb am\u00e8rica, fet que augment\u00e0 la producci\u00f3 de la manufactura de la llanera, del ferro i del paper; base de l'activitat comercial i d'un nou tipus d'ind\u00fastria: la f\u00e0brica d'indianes, dedicada a l'estampaci\u00f3 de teixits lleugers. tanmateix, com en el cas angl\u00e8s, fou la producci\u00f3 del cot\u00f3 la que don\u00e0 l'impuls modernitzador: \n\ncatalunya no nom\u00e9s produ\u00efa, sin\u00f3 que innovava. el 1760 es cre\u00e0 la junta de comer\u00e7 de barcelona, autoritzada per carles iii. tres anys despr\u00e9s la junta fou constitu\u00efda definitivament, i la seva tasca consist\u00ed a abra\u00e7ar els tres rams de l'activitat industrial, agr\u00edcola i mercantil. i no sols es preocup\u00e0 del comer\u00e7 amb am\u00e8rica, sin\u00f3 tamb\u00e9 del comer\u00e7 amb el llevant; cre\u00e0 o ampli\u00e0 escoles com la de nobles arts, impuls\u00e0 investigacions erudites d'alta volada, sostingu\u00e9 institucions de benefic\u00e8ncia, estimul\u00e0 l'adaptaci\u00f3 d'invents a la ind\u00fastria catalana, etc. fou un dels principals art\u00edfexs del ressorgiment de catalunya.durant el segle xviii es concatenaren altres factors que, tots junts, feren possible la revoluci\u00f3 industrial de catalunya: \n\nes produ\u00ed un important increment de la poblaci\u00f3, especialment a les comarques costaneres.\ncatalunya experiment\u00e0 un important augment de la producci\u00f3 agr\u00e0ria, particularment en la producci\u00f3 de vins, a causa de millores en les t\u00e8cniques i l'especialitzaci\u00f3 en el conreu de la vinya i la ind\u00fastria de les destil\u00b7leries.\nel comer\u00e7 interior i exterior dels productes agr\u00edcoles aport\u00e0 el capital necessari per estimular la demanda de teixits de llana i cot\u00f3; \u00e9s a dir, la comercialitzaci\u00f3 dels productes agraris produ\u00ed uns beneficis que es reinvertiren en les noves f\u00e0briques industrials.\nfinalment, al llarg del segle xviii, les f\u00e0briques d'indianes desenvoluparen la mecanitzaci\u00f3 de la ind\u00fastria t\u00e8xtil. aix\u00ed, les primeres m\u00e0quines, encara manuals, s'importaren d'anglaterra, per\u00f2 aviat s'assol\u00ed la capacitat d'innovar: el 1790 el fuster de berga, ramon farguell, revoluciona els processos de filat amb la creaci\u00f3 de la maixerina o berguedana, una m\u00e0quina que convert\u00ed el bergued\u00e0 en un dels principals centres cotoners del pa\u00eds i prepar\u00e0 el cam\u00ed cap a la m\u00e0quina de vapor.\n\n\n==== segle xix. f\u00e0briques i col\u00f2nies industrials ====\n\nl'arrencada definitiva en el t\u00e8xtil esdevingu\u00e9 a partir de la tercera d\u00e8cada del segle xix. l'any 1832 s'instal\u00b7l\u00e0 a barcelona la primera f\u00e0brica de tot l'estat espanyol que empr\u00e0 la m\u00e0quina de vapor per moure les m\u00e0quines de teixir i filar: el vapor dels germans bonaplata. la igualadina cotonera, tamb\u00e9 anomenada vapor vell es constru\u00ed a igualada entre 1841 i 1842 i fou un dels principals centres manufacturers de fil i teixits de cot\u00f3. entre 1844 i 1848, la fam\u00edlia g\u00fcell constru\u00ed un altre vapor, el vapor vell, a sants. a partir de 1844 es fundaren altres vapors a diverses ciutats com, per exemple, el vapor nou \u2013una f\u00e0brica que pertanyia a la societat de l'espanya industrial fundada a sants l'any 1847\u2013, o la fabril cotonera a reus. a m\u00e9s, empreses de petites i mitjanes dimensions, juntament amb treballadors que realitzen tasques industrials en el mateix domicili, foren els protagonistes que integraren el proc\u00e9s de fabricaci\u00f3 t\u00e8xtil del pa\u00eds. el segle xix es caracteritz\u00e0 per la febre d'or i la industrialitzaci\u00f3 del pa\u00eds.\naquests importants centres fabrils toparen amb la manca de mat\u00e8ries primeres com el ferro i el carb\u00f3, que s'havien d'importar i que, de retruc, imped\u00ed el desenvolupament d'una ind\u00fastria sider\u00fargica important; i tamb\u00e9 es trob\u00e0 amb la manca de mercats perqu\u00e8, d'una banda, el mercat estatal tenia un poder adquisitiu molt baix i, de l'altra, la independ\u00e8ncia d'am\u00e8rica havia comportat la p\u00e8rdua del comer\u00e7 colonial. malgrat aquests problemes, els empresaris innovaren. aix\u00ed, la manca de carb\u00f3 esperon\u00e0 als empresaris a cercar una energia alternativa com fou l'aprofitament de la for\u00e7a de l'aigua. el mecanisme s'aconseguia mitjan\u00e7ant la construcci\u00f3 de canals i rescloses per conduir l'aigua dels rius i amb la incorporaci\u00f3 d'una turbina a la roda hidr\u00e0ulica per multiplicar-ne la pot\u00e8ncia i ajustar l'entrada d'aigua a un rendiment constant. per aquest motiu, a la vora dels rius llobregat, ter, el fluvi\u00e0 i els seus afluents s'instal\u00b7laren f\u00e0briques, especialment les de filats, mentre les de teixits es concentraven a barcelona, manresa, igualada, vilanova, sabadell, terrassa, reus, salt de girona i diverses poblacions del maresme. foren els \"passadissos industrials catalans\", art\u00e8ries puixants de circulaci\u00f3 econ\u00f2mica de catalunya, impel\u00b7lits pel port de barcelona.en s\u00edntesi, el proc\u00e9s d'industrialitzaci\u00f3 catal\u00e0 va tenir unes caracter\u00edstiques que el vincularen a les economies m\u00e9s avan\u00e7ades.\n\n\n=== la resta del continent europeu ===\ndiversos estats assajaren la innovaci\u00f3 tecnol\u00f2gica i la producci\u00f3 a gran escala:\na fran\u00e7a la revoluci\u00f3 industrial s'interromp\u00e9 a causa de la revoluci\u00f3 francesa i de les guerres napole\u00f2niques, que de retruc caus\u00e0 unes taxes de natalitat baixes i l'envelliment de la poblaci\u00f3. tanmateix, fran\u00e7a es convert\u00ed en una de les pot\u00e8ncies industrials gr\u00e0cies als teixits i la sider\u00fargia. la revoluci\u00f3 industrial es consolid\u00e0 a partir de 1850 a causa de les inversions en la xarxa ferrovi\u00e0ria. el model d'industrialitzaci\u00f3 de fran\u00e7a es fonament\u00e0 en el seu propi mercat rural.b\u00e8lgica s'industrialitz\u00e0 de manera notable a partir de la separaci\u00f3 del regne unit dels pa\u00efsos baixos, fet que denota la import\u00e0ncia de tenir una pol\u00edtica estatal dirigida a la industrialitzaci\u00f3. l'any 1835 es constru\u00ed el primer ferrocarril i el 1847 s'establ\u00ed la primera l\u00ednia telegr\u00e0fica entre brussel\u00b7les i anvers.a l'\u00e0rea germ\u00e0nica la revoluci\u00f3 industrial fou m\u00e9s complexa perqu\u00e8 alemanya no qued\u00e0 unida fins al 1871. en conseq\u00fc\u00e8ncia, hi havia diferents mercats, models pol\u00edtics, situacions socials i possibilitats econ\u00f2miques. la zona del ruhr segu\u00ed el model brit\u00e0nic, amb l'explotaci\u00f3 de mines i sider\u00fargia com a sectors claus, amb capitals francesos i patents i t\u00e8cnics anglesos. a la zona oriental, en canvi, la industrialitzaci\u00f3 no va eliminar l'agricultura. a tot el territori, l'increment demogr\u00e0fic serv\u00ed d'est\u00edmul i la xarxa ferrovi\u00e0ria jug\u00e0 el paper de motor perqu\u00e8 augment\u00e0 la producci\u00f3 de ferro, acer i carb\u00f3.a l'imperi austrohongar\u00e8s, la regi\u00f3 de boh\u00e8mia i sil\u00e8sia, rica en carb\u00f3, es convert\u00ed en el centre industrial prove\u00efdor del mercat de viena, mentre hongria es mantingu\u00e9 com un estat agr\u00edcola i subministrador de primeres mat\u00e8ries.r\u00fassia comen\u00e7\u00e0 la industrialitzaci\u00f3 quan altres estats ja iniciaven la segona revoluci\u00f3 industrial. el proc\u00e9s rus es caracteritz\u00e0 per la intervenci\u00f3 estatal, poca pres\u00e8ncia d'empresaris, un mercat feble i el paper fonamental del ferrocarril. les importacions de b\u00e9ns d'equip i maquin\u00e0ria ferrovi\u00e0ria exigiren una gran quantitat d'exportacions i de deutes, fet que oblig\u00e0 a vendre cereals. aix\u00ed, l'entrada de productes industrials s'equilibrava amb la contracci\u00f3 del consum de b\u00e9ns agr\u00edcoles que anaven a l'exportaci\u00f3. ras i curt, l'equilibri de la balan\u00e7a de pagaments i la industrialitzaci\u00f3 del pa\u00eds s'aconsegu\u00ed amb el sacrifici i l'austeritat obligada dels pagesos. a m\u00e9s de la xarxa del ferrocarril, es desenvolup\u00e0 la ind\u00fastria t\u00e8xtil, la del metall (amb el descobriment de ferro i carb\u00f3 a crimea i al mar d'azov) i la del petroli (amb les troballes de petroli a bak\u00fa). al final del segle xix r\u00fassia \u00e9s el primer productor mundial de petroli.\n\n\n=== estats units i jap\u00f3 ===\nfinalment, estats units, canad\u00e0 i jap\u00f3 s'industrialitzaren a la segona meitat del segle xix.\nels estats units es trob\u00e0 amb tres obstacles: un domini econ\u00f2mic de l'antiga metr\u00f2poli, la manca de m\u00e0 d'obra, i l'abs\u00e8ncia de vies de comunicaci\u00f3. l'impuls decisiu a la industrialitzaci\u00f3 americana foren el seu talent inventiu i la immigraci\u00f3 europea. la industrialitzaci\u00f3 comen\u00e7\u00e0 a l'est i el ferrocarril hi tingu\u00e9 un paper decisiu en l'expansi\u00f3 cap a l'oest.\nal jap\u00f3, la industrialitzaci\u00f3 d'un pa\u00eds, tradicionalment agrari, es convert\u00ed en una aspiraci\u00f3 del govern de l'era meiji. el govern dirig\u00ed els seus esfor\u00e7os en diverses direccions: \n\ncre\u00e0 d'ind\u00fastries estrat\u00e8giques, com la d'armament, a t\u00f2quio i osaka,\ndon\u00e0 prioritat al transport mar\u00edtim perqu\u00e8, en un pa\u00eds de muntanyes i moltes illes, el ferrocarril era car, i\nfoment\u00e0 la ind\u00fastria pesant, les mines i el t\u00e8xtil de llana i seda.el creixement econ\u00f2mic es bas\u00e0 en un creixement demogr\u00e0fic notable; el jap\u00f3 tenia 37 milions d'habitants el 1880 i el 1914 assolia els 50 milions. els salaris eren baixos, fet que permet\u00e9 l'acumulaci\u00f3 de capital. l'estat don\u00e0 suport a totes les iniciatives industrials i els empresaris tingueren una forta tend\u00e8ncia a la innovaci\u00f3. en pocs anys aparegu\u00e9 la concentraci\u00f3 industrial i financera, fet que denota que el jap\u00f3 fusion\u00e0 la primera i la segona revoluci\u00f3 industrial en una de sola. nota essencial de la industrialitzaci\u00f3 japonesa \u00e9s el proc\u00e9s d'imitaci\u00f3 d'occident, ja que els japonesos s'esfor\u00e7aren a estudiar la navegaci\u00f3 anglesa, els m\u00e8todes administratius francesos, l'art militar i la medicina d'alemanya i els m\u00e8todes comercials dels estats units. aviat, per la seva capacitat d'observaci\u00f3, foren cient\u00edfics japonesos els qui pogueren aportar innovacions i descobriments en diferents camps com la medicina, la f\u00edsica, les matem\u00e0tiques, la biologia, o en armaments.\n\n\n== la nova societat industrial ==\n\n\n=== el liberalisme i la industrialitzaci\u00f3 ===\n\nal darrer ter\u00e7 del segle xviii, el model te\u00f2ric i ideol\u00f2gic que sustent\u00e0 la nova estructura productiva i social fou acomplerta per un grup de te\u00f2rics, entre els quals destaquen adam smith, david ricardo i thomas robert maltus.\nel 1776, adam smith, en la seva obra la riquesa de les nacions, preconitz\u00e0 la pres\u00e8ncia d'un estat que havia d'assegurar, d'una part, les seves prerrogatives i, de l'altra, havia de posseir funcions tutelars; no es tracta, doncs, d'un estat de m\u00ednims. adam smith parl\u00e0 tamb\u00e9 de la divisi\u00f3 del treball, font d'efici\u00e8ncia i de destresa i, per tant, d'una major productivitat. la divisi\u00f3 del treball \u00e9s sin\u00f2nima d'especialitzaci\u00f3 i d'interdepend\u00e8ncia entre els agents econ\u00f2mics i, tamb\u00e9, \u00e9s un factor de generalitzaci\u00f3 del mercat.\naquest liberalisme \u00e9s, doncs, en l'origen de la generalitzaci\u00f3 del mercat, que ja abans existia per\u00f2 d'una manera marginal; i fou un factor decisiu en el proc\u00e9s d'industrialitzaci\u00f3. karl polanyi estim\u00e0 que el mercat havia funcionat de manera autoregulada, \u00e9s a dir, sense intervenci\u00f3 de l'estat, des de 1844, data en qu\u00e8 es consagr\u00e0 el lliure mercat de la m\u00e0 d'obra, fins a 1929, quan la crisi econ\u00f2mica oblig\u00e0 l'estat a institucionalitzar el mercat.\nadam smith indic\u00e0 els principis del liberalisme econ\u00f2mic: \n\nel mercat s'autoregula per la llei de l'oferta i la demanda;\nels interessos de les empreses individuals s'equilibren entre elles i aix\u00ed aconsegueixen els costos m\u00e9s baixos;\ni qualsevol intervenci\u00f3 estatal dificulta l'activitat econ\u00f2mica.smith teoritz\u00e0 sobre un capitalisme de lliure concurr\u00e8ncia fonamentat en el fet que cada individu ha de posar tot el seu esfor\u00e7 a cercar el mitj\u00e0 m\u00e9s oport\u00fa d'emprar, amb un avantatge m\u00e9s gran, el capital que pot disposar. all\u00f2 que indiscutiblement es proposa \u00e9s el seu propi inter\u00e8s, no pas el de la societat en com\u00fa; i aquests mateixos esfor\u00e7os cap al seu propi benefici l'inclinen a preferir el que \u00e9s m\u00e9s \u00fatil a la societat. \u00e9s el principi de la m\u00e0 invisible, met\u00e0fora que vol descriure el mecanisme pel qual un individu que pret\u00e9n obtenir un benefici personal i que posa el seu esfor\u00e7 en aconseguir-ho, acaba estimulant l'economia de la seva comunitat; i amb aquesta acci\u00f3, tamb\u00e9 acaba millorant el nivell de benestar d'aquesta, sense que aix\u00f2 form\u00e9s part de les seves pretensions inicials.\n\n\n=== els or\u00edgens del moviment obrer ===\n\ndes de la fi del segle xviii fins a les primeres d\u00e8cades del segle xix foren freq\u00fcents els conflictes salarials i les primeres vagues obreres; es desenvolup\u00e0 una reacci\u00f3 antimaquinista generalitzada per part dels obrers, que consideraven que la m\u00e0quina els prenia llocs de treball; i comen\u00e7aren a apar\u00e8ixer els primers nuclis sindicals o societats d'ajuda m\u00fatua entre els obrers d'una mateixa localitat o d'una mateixa empresa. tanmateix, les organitzacions obreres, com a for\u00e7a pol\u00edtica independent, no aparegueren fins a les revolucions europees de 1848.\ncontribu\u00efren a l'expansi\u00f3 organitzada del moviment obrer la difusi\u00f3 de les primeres idees socialistes, que en els inicis posse\u00efa un marcat caire ut\u00f2pic; per aix\u00f2 se l'anomena socialisme ut\u00f2pic. aix\u00ed, gal\u00b7l\u00e8s robert owen (1771-1858) creia que els problemes socials dels obrers es resoldrien amb la formaci\u00f3 d'associacions de productors i de cooperatives obreres. charles fourier (1772-1837), franc\u00e8s, imagin\u00e0 un estat societari ideal que havia de funcionar mitjan\u00e7ant associacions comunit\u00e0ries domesticoagr\u00edcoles. louis blanc (1811-1882) propugn\u00e0 un sistema d'autogesti\u00f3 obrera del treball a trav\u00e9s de la construcci\u00f3 d'empreses socials. finalment, saint-simon (1760-1825) don\u00e0 import\u00e0ncia a l'organitzaci\u00f3 de la producci\u00f3.\n\nles revolucions de 1848 modificaren sensiblement aquesta situaci\u00f3 i posaren en relleu la necessitat d'una organitzaci\u00f3 obrera a escala mundial que agrupava totes les agrupacions sindicals i sociopol\u00edtiques ja existents; alhora crearen les bases per superar les idees ut\u00f2piques, que progressivament deixaren pas a les noves idees socialistes i anarquistes.\nkarl marx (1818-1883) i friedrich engels (1820-1895) foren els fundadors del marxisme o socialisme cient\u00edfic. per al marxisme el nou model econ\u00f2mic es fonamenta en la propietat privada dels mitjans de producci\u00f3 i dels b\u00e9ns produ\u00efts. \u00e9s a dir, \u00e9s un sistema d'empresa privada en qu\u00e8 la propietat \u00e9s patrimoni d'una classe social, la burgesia, mentre la majoria de la poblaci\u00f3 \u2013el proletariat o classe treballadora\u2013 no t\u00e9 acc\u00e9s a aquesta propietat i nom\u00e9s disposa de la seva pr\u00f2pia for\u00e7a de treball que ven a canvi d'un salari. la hist\u00f2ria de la humanitat \u00e9s una lluita permanent entre les classes opressores i les oprimides, conflicte o lluita de classes que ha existit al llarg de tota la hist\u00f2ria. en la societat capitalista aquesta lluita es desenvolupava entre burgesos i proletaris, i nom\u00e9s podria culminar amb el triomf del proletariat. la vict\u00f2ria obrera permetria la formaci\u00f3 d'un estat obrer -la dictadura del proletariat-, que aniria autodissolent-se fins a arribar a formar una societat sense classes ni estat, \u00e9s a dir, esdevindria una societat comunista.contraposat al marxisme, aparegu\u00e9 l'anarquisme, que atac\u00e0 tota forma d'estat i d'autoritat, com a origen de les desigualtats i injust\u00edcies socials. pierre-joseph proudhon (1809-1865) propos\u00e0 com una alternativa a l'estat l'exist\u00e8ncia d'una federaci\u00f3 de petits grups socials de productors. la seva afirmaci\u00f3, \"la propietat privada \u00e9s un robatori\", arrib\u00e0 a ser molt popular, aix\u00ed com les seves cr\u00edtiques a l'estat i a les organitzacions pol\u00edtiques. mikhail bakunin (1814-1876) sistematitz\u00e0 m\u00e9s clarament les idees anarquistes; s'opos\u00e0 a carles marx i elabor\u00e0 un projecte de societat nova que es fonamentava en la lliure adhesi\u00f3 dels individus, i en el repartiment equitatiu de les riqueses en funci\u00f3 de les necessitats de cadasc\u00fa.\nmarxisme i anarquisme configuraren la construcci\u00f3 del moviment obrer internacional. la primera internacional \u2013o associaci\u00f3 internacional de treballadors\u2013 fou fundada a londres el 1864 sota un programa marxista. les cont\u00ednues disputes que s'originaren entre els sectors marxistes, proudhonians i sindicalistes desemboc\u00e0 en la seva dissoluci\u00f3, el 1876.\nl'any 1891, els sectors marxistes constitu\u00efren a par\u00eds la segona internacional que pretenia ser el gran parlament obrer europeu. a les portes de la primera guerra mundial agrup\u00e0 3,3 milions d'afiliats i tingu\u00e9 representaci\u00f3 en diversos parlaments europeus. l'esclat de la primera guerra mundial (1914) paralitz\u00e0 la seva activitat, mentre que la revoluci\u00f3 russa configur\u00e0 la segona gran divisi\u00f3 del moviment obrer, car els qui donaren suport a la revoluci\u00f3 van abandonar els partits socialistes i van crear els partits comunistes.\nals inicis del segle xx, la classe obrera experiment\u00e0 notables canvis: \n\nm\u00e9s nombrosa i amb m\u00e9s formaci\u00f3 pol\u00edtica i intel\u00b7lectual, posse\u00ed poderosos sindicats obrers i partits pol\u00edtics;\npass\u00e0 per l'experi\u00e8ncia de nombroses lluites i enfrontaments amb el poder;\nacumul\u00e0 experi\u00e8ncia en el poder, experi\u00e8ncia que assol\u00ed durant la insurrecci\u00f3 obrera de la comuna de par\u00eds (1871);\naconsegu\u00ed que els estats liberals burgesos, a trav\u00e9s dels respectius governs i parlaments, aprovessin una legislaci\u00f3 social, que millor\u00e0 substancialment les males condicions de vida i de treball preexistents.\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\n\n== la segona revoluci\u00f3 industrial (1870-1914) ==\n\nl'\u00e8poca que va des del final del segle xix fins a la primera guerra mundial es coneix com a segona revoluci\u00f3 industrial, i es caracteritza pel gran progr\u00e9s cient\u00edfic i t\u00e8cnic, per l'aparici\u00f3 dels sectors el\u00e8ctric i qu\u00edmic, la concentraci\u00f3 empresarial i la consolidaci\u00f3 del sistema capitalista. en aquesta nova fase d'industrialitzaci\u00f3 els estats units d'am\u00e8rica foren l'estat capdavanter, mentre que catalunya va desplegar les ind\u00fastries de l'electricitat, de la construcci\u00f3 i metal\u00b7l\u00fargica que es veieren afavorides per la repatriaci\u00f3 de capitals provinents de les col\u00f2nies i per l'exportaci\u00f3 de productes vit\u00edcoles.\na manera de s\u00edntesi, els nous sectors i les principals innovacions foren:\n\nen el sector energ\u00e8tic, la segona revoluci\u00f3 industrial, es caracteritz\u00e0 per la descoberta de noves fonts d'energia. d'una banda, el petroli, que es comen\u00e7\u00e0 a explotar el 1859 als eua, i del qual s'obtenia gasolina i gasoil, pels motors de combusti\u00f3 interna i per l'automoci\u00f3; de l'altra, l'electricitat, que es comen\u00e7\u00e0 a utilitzar, entre altres llocs, en les ind\u00fastries, en l'enllumenat p\u00fablic i en les comunicacions. la ind\u00fastria qu\u00edmica es desenvolup\u00e0 a mitjans del segle xix i feu possible la producci\u00f3 de nous materials com explosius, fertilitzants i tints.diversos indicadors de l'alt nivell tecnol\u00f2gic assolit per la ind\u00fastria foren els nous aliatges i noves t\u00e8cniques per aconseguir metalls m\u00e9s purs, que contribu\u00efren al desenvolupament de la ind\u00fastria siderometal\u00b7l\u00fargica. s'arrib\u00e0 a produir acer m\u00e9s barat i m\u00e9s pur, a generar acer inoxidable i a utilitzar l'alumini.en els transports, s'estengu\u00e9 la xarxa de vies f\u00e8rries que feren possible una r\u00e0pida distribuci\u00f3 de les primeres mat\u00e8ries i dels b\u00e9ns produ\u00efts, alhora que contribu\u00efren a obrir nous mercats, cada vegada m\u00e9s llunyans. els antics cl\u00edpers, els vaixells r\u00e0pids de vela usats per al transport de b\u00e9ns colonials, foren substitu\u00efts per vaixells de vapor, mentre l'obertura dels canals de suez i de panam\u00e0 aconseguiren que el comer\u00e7 mar\u00edtim fou molt m\u00e9s r\u00e0pid.al llarg del segle xx, altres invents com la c\u00e0mera fotogr\u00e0fica, la m\u00e0quina d'escriure, el tel\u00e8graf, el tel\u00e8fon o l'autom\u00f2bil, arribaren a ser accessibles a molts usuaris i contribu\u00efren a consolidar la percepci\u00f3 de viure en una nova \u00e8poca.aquest alt nivell tecnol\u00f2gic assolit estimul\u00e0 un gran augment de la producci\u00f3 industrial i un r\u00e0pid proc\u00e9s de concentraci\u00f3 empresarial que va menar a la creaci\u00f3 de monopolis, trust o c\u00e0rtel. paral\u00b7lelament es produ\u00ed una concentraci\u00f3 banc\u00e0ria, ja que els bancs passaren a monopolitzar el capital monetari. les conseq\u00fc\u00e8ncies del proc\u00e9s de concentraci\u00f3 industrial i bancari modificaren el capitalisme de lliure compet\u00e8ncia, generaren un increment dels beneficis que, de retruc, representaren la progressiva internacionalitzaci\u00f3 del capitalisme. d'aquesta manera, s'inici\u00e0 un moviment que cercava nous mercats on poder invertir capitals i productes manufacturats i d'on poder extreure primeres mat\u00e8ries. aquest fenomen produ\u00ed una onada colonitzadora centrada fonamentalment en els continents afric\u00e0 i asi\u00e0tic.\n\n\n== la tercera revoluci\u00f3 industrial (1960 -) ==\n\nla tercera revoluci\u00f3 industrial, tamb\u00e9 coneguda com a revoluci\u00f3 digital va suposar l'adopci\u00f3 de dispositius digitals enlloc de dispositius anal\u00f2gics i mec\u00e0nics. \u00e9s tamb\u00e9 quan apareixen els primers robots industrials, m\u00e0quines de control num\u00e8ric, etc. amb la generalitzaci\u00f3 d'internet, apareix la digitalitzaci\u00f3 de processos industrials i la comunicaci\u00f3 digital entre empreses. tamb\u00e9 apareix la globalitzaci\u00f3 fent un mercat global com\u00fa entre pa\u00efsos.\n\n\n== la quarta revoluci\u00f3 industrial ==\n\nla quarta revoluci\u00f3 industrial correspon a una nova manera d'organitzar els mitjans de producci\u00f3 gr\u00e0cies a les noves tecnologies per obtenir les esmentades f\u00e0briques intel\u00b7ligents (smart factories), capaces d'adaptar-se a les necessitats del moment.\n\n\n== vegeu tamb\u00e9 ==\narqueologia industrial\narquitectura industrial catalana\npatrimoni industrial\nrevoluci\u00f3 industrial a catalunya\nhist\u00f2ria de la tecnologia\nquarta revoluci\u00f3 industrial\n\n\n== refer\u00e8ncies ==\n\n\n== enlla\u00e7os externs ==\ninternet modern history sourcebook: industrial revolution (angl\u00e8s)\nfactory workers in the industrial revolution (angl\u00e8s)\n\"the day the world took off\" six part video series from the university of cambridge tracing the question \"why did the industrial revolution begin when and where it did.\" (angl\u00e8s)\nbbc history home page: industrial revolution (angl\u00e8s)"