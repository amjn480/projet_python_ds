"nova york (en angl\u00e8s i oficialment, city of new york) \u00e9s la ciutat m\u00e9s poblada de l'estat de nova york i dels estats units d'am\u00e8rica, i la segona aglomeraci\u00f3 urbana del continent, despr\u00e9s de la ciutat de m\u00e8xic. \u00e9s el centre de l'\u00e0rea metropolitana de nova york, la qual est\u00e0 entre les aglomeracions urbanes m\u00e9s grans del m\u00f3n.durant m\u00e9s d'un segle, ha estat un dels principals centres mundials de comer\u00e7 i finances. hom considera nova york una ciutat global a causa de les seves influ\u00e8ncies a escala mundial en els mitjans de comunicaci\u00f3, en la pol\u00edtica, en l'educaci\u00f3, en l'entreteniment i en la moda. la influ\u00e8ncia art\u00edstica i cultural de la ciutat \u00e9s de les m\u00e9s fortes del pa\u00eds; a m\u00e9s a m\u00e9s, s'hi troba la seu de les nacions unides, la qual cosa la converteix en un important punt de relacions internacionals. la gran import\u00e0ncia de la ciutat en tots els nivells la converteix, juntament amb londres, t\u00f2quio i par\u00eds, en una de les ciutats m\u00e9s destacades i influents del planeta.la ciutat la formen cinc boroughs (municipis, a vegades tradu\u00eft per districtes o comunes), cadascun dels quals coincideix amb un comtat: el bronx, brooklyn, manhattan, queens i staten island. el juliol de 2022, la poblaci\u00f3 estimada era de 8.335.897 habitants, en una \u00e0rea urbana de 830 km\u00b2; \u00e9s la segona ciutat m\u00e9s densa dels estats units, per darrere d'union city (nova jersey), situada a l'altra banda del riu hudson.la ciutat t\u00e9 molts barris i edificis reconeguts per tot el m\u00f3n, com per exemple l'est\u00e0tua de la llibertat, ubicada a la liberty island, o l'ellis island, la petita illa per on van entrar als estats units milions d'immigrants que hi arribaren al pas del segle xix al xx. wall street ha estat un dels principals centres globals de finances des de la segona guerra mundial i \u00e9s la seu de la borsa de nova york. la ciutat tamb\u00e9 ha concentrat molts dels edificis m\u00e9s alts del m\u00f3n, entre els quals hi ha l'empire state, anteriorment, les torres bessones del world trade center, caigudes despr\u00e9s dels atemptats de l'11 de setembre del 2001.\nnova york tamb\u00e9 \u00e9s el bressol de molts moviments culturals nord-americans, com per exemple el renaixement de harlem en literatura i arts visuals, l'expressionisme abstracte (tamb\u00e9 conegut com a escola de nova york) en pintura, i el hip hop, el punk rock i tin pan alley en m\u00fasica. el 2005 es parlaven gaireb\u00e9 170 idiomes a la ciutat i el 36% de la poblaci\u00f3 havia nascut fora dels estats units. el metro hi funciona les 24 hores del dia i el moviment constant de tr\u00e0nsit i gent, nova york \u00e9s coneguda com \u00abla ciutat que mai no dorm\u00bb.\n\n\n== hist\u00f2ria ==\n\n\n=== primers assentaments europeus ===\nen el moment del descobriment el 1524 per giovanni da verrazzano, la regi\u00f3 estava habitada per uns 5.000 abor\u00edgens de la tribu dels lenape. aquest explorador itali\u00e0 al servei de la corona francesa la va anomenar nouvelle angoul\u00eame (nova angulema).en 1609 els comerciants holandesos havien establert llocs de comer\u00e7 de pells als rius hudson, delaware i connecticut, i la immigraci\u00f3 europea va comen\u00e7ar el 1614 amb colons neerlandesos, creant finalment la col\u00f2nia dels nous pa\u00efsos baixos, amb capital a nova amsterdam. el 1626 el director de la col\u00f2nia, peter minuit, va comprar l'illa de manhattan als lenape: segons la llegenda, la va pagar amb uns grans de vidre que tenien un valor de 24 d\u00f2lars. el lloc va ser rebatejat com nova amsterdam i es va especialitzar en el comer\u00e7 de pells. la col\u00f2nia el 1657 es va expandir mitjan\u00e7ant la conquesta de la col\u00f2nia de nova su\u00e8cia, centrada a la vall de delaware per\u00f2 malgrat l'\u00e8xit comercial no va aconseguir atreure el mateix nivell d'assentament que les col\u00f2nies angleses i la rendici\u00f3 del fort amsterdam al regne unit el 1664 fou una de les raons de la segona guerra anglo-holandesa. el 1664, el duc de york va rebre el control de les col\u00f2nies angleses al nord del riu delaware. va crear la prov\u00edncia de nova york a partir de l'antic territori holand\u00e8s i va rebatejar nova amsterdam com a nova york. al final de la segona guerra anglo-holandesa, pel tractat de westminster els neerlandesos van guanyar el control de surinam i, a canvi, els anglesos van passar a controlar nova amsterdam. cap a l'any 1700 la poblaci\u00f3 lenape s'havia redu\u00eft a 200 habitants.\n\n\n=== independ\u00e8ncia americana ===\nla ciutat de nova york va guanyar import\u00e0ncia com a port comercial sota l'imperi brit\u00e0nic. el 1754 ja s'hi va fundar la primera casa d'estudis de la ciutat, la universitat de col\u00fambia.durant la guerra d'independ\u00e8ncia dels estats units la ciutat va emergir com a escenari d'una s\u00e8rie d'importants batalles conegudes com \u00abla campanya de nova york i nova jersey\u00bb. acabada la contesa, el congr\u00e9s continental es va reunir a nova york i, el 1789, el primer president dels estats units, george washington, va ser presentat en el federal hall de wall street. nova york va ser la capital dels estats units fins a l'any seg\u00fcent.\n\n\n=== segle xix ===\nal segle xix, la immigraci\u00f3 i el desenvolupament van transformar la ciutat. una vision\u00e0ria proposta de desenvolupament, el commissioners' plan of 1811, va expandir la xarxa urbana per tota l'illa de manhattan, i l'obertura el 1819 del canal d'erie va connectar el port atl\u00e0ntic amb els vastos mercats agr\u00edcoles de l'interior d'am\u00e8rica del nord. l'any 1835 la ciutat de nova york havia sobrepassat filad\u00e8lfia com la ciutat m\u00e9s gran dels estats units. la pol\u00edtica local havia caigut sota el domini del tammany hall, un sistema de clientelisme pol\u00edtic al qual donaven suport els immigrants irlandesos. alguns membres de l'antiga aristocr\u00e0cia mercantil van contribuir a l'establiment del central park, el qual es va convertir en el primer parc paisatg\u00edstic d'una ciutat nord-americana l'any 1857. d'altra banda, s'esdevingu\u00e9 un important moviment abolicionista a manhattan i brooklyn, i encara que a nova york hi havia esclaus durant la d\u00e8cada de 1820, durant la seg\u00fcent nova york es va convertir en el centre d'activisme abolicionista del nord del pa\u00eds.\n\nentre el 13 i el 16 de juliol de 1863 l'oposici\u00f3 al servei militar durant la guerra civil nord-americana (1861-1865) va provocar una s\u00e8rie de manifestacions violentes conegudes com a draft riots o draft week; aquests esdeveniments s\u00f3n considerats com un dels pitjors aixecaments civils de la hist\u00f2ria nord-americana. el 1898 es va formar la ciutat moderna de nova york amb l'annexi\u00f3 a manhattan de brooklyn (fins llavors una ciutat independent) i municipalitats d'altres districtes gr\u00e0cies, a projectes com el pont de brooklyn. la inauguraci\u00f3 del metro el 1904 va ajudar a unir la ciutat. durant la primera meitat del segle xx es va convertir en un centre mundial per a la ind\u00fastria, el comer\u00e7 i les comunicacions.\n\n\n=== el segle xx i el reconeixement internacional ===\nels anys 20 la ciutat va ser la principal destinaci\u00f3 dels afroamericans durant l'anomenada \u00abgran migraci\u00f3\u00bb des del sud nord-americ\u00e0. cap al 1916, nova york era la llar de la di\u00e0spora urbana africana m\u00e9s gran de l'am\u00e8rica del nord. el renaixement de harlem va florir durant l'era de la prohibici\u00f3, coincidint amb una explosi\u00f3 econ\u00f2mica que va impulsar la construcci\u00f3 de molts gratacels. nova york es va convertir en la ciutat m\u00e9s poblada del m\u00f3n el 1948, quan super\u00e0 londres, que havia ocupat el primer lloc durant m\u00e9s d'un segle. durant els anys de la gran depressi\u00f3, fiorello laguardia va ser elegit alcalde, cosa que va propiciar la caiguda del tammany hall, despr\u00e9s de vuitanta anys de poder.\nla immigraci\u00f3 europea i la tornada dels veterans de la segona guerra mundial hi van fer un gran desenvolupament econ\u00f2mic i van impulsar la construcci\u00f3 d'habitatges a l'est de queens. nova york va emergir de la guerra com la principal ciutat del m\u00f3n, amb wall street liderant l'ascens dels estats units com a pot\u00e8ncia econ\u00f2mica dominant, la seu de les nacions unides (constru\u00efda el 1952) \u2014que demostra la influ\u00e8ncia pol\u00edtica de nova york\u2014 i l'ascens de l'expressionisme abstracte a la ciutat, que desbanca par\u00eds del cim del m\u00f3n de l'art. en els anys 60 la ciutat va patir problemes econ\u00f2mics i hi augment\u00e0 de la taxa de crims i el racisme, els quals hi van assolir un m\u00e0xim durant la d\u00e8cada seg\u00fcent.en la d\u00e8cada de 1980 el ressorgiment de la ind\u00fastria financera va millorar la salut fiscal de la ciutat. cap al 1990, les tensions racials s'havien calmat, els \u00edndexs criminals havien caigut dr\u00e0sticament i grans onades d'immigrants hi van arribar des de l'\u00e0sia i l'am\u00e8rica llatina. van emergir nous sectors com ara silicon alley (negocis d'internet) en l'economia de la ciutat.la poblaci\u00f3 de novaiorquesos va assolir el seu m\u00e0xim de tots els temps al cens del 2000.\n\n\n=== segle xxi ===\nla ciutat va ser un dels objectius dels atemptats de l'11 de setembre de 2001. en aquests atacs su\u00efcides hi van morir gaireb\u00e9 3.000 persones. dinou activistes de la xarxa terrorista al-qaida van segrestar quatre avions de passatgers, dos dels quals -el vol 11 d'american airlines i el vol 175 d'united airlines- els van estavellar contra les torres bessones del world trade center, la qual cosa en provoc\u00e0 l'ensorrament dues hores despr\u00e9s. un altre avi\u00f3 (vol 77 de american airlines) va impactar contra el pent\u00e0gon, a virg\u00ednia, i el quart (vol 93 d'united airlines) es va estavellar en camp obert a shanksville (pennsilv\u00e0nia), despr\u00e9s que els passatgers i la tripulaci\u00f3 intentessin de recuperar-ne el control.la freedom tower s'est\u00e0 construint al mateix lloc en el qual hi havia les torres bessones; se n'espera l'acabament per l'any 2012.nova york est\u00e0 patint caigudes cont\u00ednues dels preus immobiliaris aix\u00ed com nivells elevats d'embargaments d'habitatges, principalment a queens i brooklyn.\n\n\n== geografia ==\nnova york \u00e9s al nord-est dels estats units, al sud-est de l'estat de nova york i a mig cam\u00ed aproximadament entre washington dc i boston. la situaci\u00f3 en la boca del riu hudson a l'oce\u00e0 atl\u00e0ntic, que forma un port protegit de manera natural, ha ajudat al creixement de la ciutat i ha contribu\u00eft a l'increment de la import\u00e0ncia com a ciutat comercial. la major part de nova york s'est\u00e9n sobre tres illes: manhattan, staten island i long island; el terreny edificable \u00e9s esc\u00e0s i, en conseq\u00fc\u00e8ncia, hi ha una alta densitat de poblaci\u00f3.el riu hudson discorre a trav\u00e9s de la vall hom\u00f2nima fins a la badia de nova york. entre nova york i la ciutat de troy el riu es converteix en un estuari. el hudson separa nova york de nova jersey. l'east river flueix des de l'estret de long island i separa el bronx i manhattan de long island. el riu harlem, entre els rius east i hudson, separa manhattan del bronx.el terreny de la ciutat s'ha alterat considerablement a causa de la intervenci\u00f3 humana: s'ha guanyat molt terreny als rius des dels temps colonials neerlandesos. aix\u00f2 es nota especialment al sud de manhattan, on es van dur a terme planificacions com battery park city en els anys 70 i 80 del segle xx. algunes de les variacions d'al\u00e7ada en la topografia s'han anivellat, particularment a manhattan.l'\u00e0rea urbana de la ciutat \u00e9s de 831,4 km\u00b2. el punt m\u00e9s alt \u00e9s el tur\u00f3 todt, a staten island (124,9 metres sobre el nivell del mar). aquest pujol el cobreixen boscos, ja que \u00e9s part del cintur\u00f3 verd de staten island.\n\n\n=== clima ===\nmalgrat que es troba en la mateixa latitud que ciutats europees com n\u00e0pols o val\u00e8ncia, molt m\u00e9s c\u00e0lides, nova york t\u00e9 un clima humit continental, resultat dels constants vents que hi porten aire fred des de l'interior del continent americ\u00e0. nova york t\u00e9 hiverns freds, per\u00f2 la situaci\u00f3 costanera de la ciutat mant\u00e9 les temperatures una mica m\u00e9s c\u00e0lides que a les regions interiors. la quantitat de neu \u00e9s moderada: la mitjana \u00e9s de 63,5 a 88,9 cm per any. la ciutat t\u00e9 un per\u00edode temperat que dura una mitjana de 199 dies entre les gelades estacionals. la primavera i la tardor s\u00f3n err\u00e0tiques i poden variar des de fred i nevat a c\u00e0lid i humit. l'estiu \u00e9s temperat i humit, amb temperatures de 30 \u00b0c o m\u00e9s en una mitjana entre 18 i 25 dies cada estiu.tot i que no s\u00f3n gaire freq\u00fcents, a nova york s'han enregistrat diversos huracans importants \u2014com el de 1981 que va inundar el sud de manhattan o el de 1938 que va causar la mort de m\u00e9s de 700 persones\u2014, la majoria dels quals a la regi\u00f3 de nova anglaterra. els patrons clim\u00e0tics a llarg termini de la ciutat han estat causats per l'oscil\u00b7laci\u00f3 multi-decadal atl\u00e0ntica, un cicle d'escalfament i refredament de 70 anys de durada que influeix en la freq\u00fc\u00e8ncia i severitat d'huracans i tempestes costaneres a la regi\u00f3. val a dir, per\u00f2, que alguns els cient\u00edfics opinen que l'escalfament global canviar\u00e0 aquests patrons.\n\n\n=== medi ambient ===\nl'\u00fas del transport p\u00fablic a nova york \u00e9s el m\u00e9s alt dels estats units i el consum de combustible est\u00e0 al mateix nivell que la mitjana nacional del 1920. la densa poblaci\u00f3 de nova york i la baixa depend\u00e8ncia dels autom\u00f2bils han ajudat a ubicar la ciutat entre les consumidores d'energia m\u00e9s eficients del pa\u00eds. les emissions de gasos amb efecte d'hivernacle s\u00f3n relativament baixes quan es mesuren per capita, de 7,1 tones c\u00fabiques per persona, per sota de la mitjana nacional, que \u00e9s de 24,5. els novaiorquesos s\u00f3n responsables de l'u per cent de les emissions de gasos del pa\u00eds, malgrat que s'hi trobi el 2,7 per cent de la poblaci\u00f3 nacional. el novaiorqu\u00e8s mitj\u00e0 consumeix menys de la meitat d'electricitat que un resident de san francisco i gaireb\u00e9 un quart de la consumida per un resident de dallas.en els \u00faltims anys, la ciutat ha intentat reduir el seu impacte mediambiental. les grans quantitats de contaminaci\u00f3 a nova york van donar lloc a un alt \u00edndex de malalts d'asma i d'altres malalties respirat\u00f2ries entre els seus habitants. nova york compta a m\u00e9s amb la major flota de busos h\u00edbrids o equipats amb gas natural comprimit del pa\u00eds, aix\u00ed com amb alguns dels primers taxis h\u00edbrids.nova york es proveeix d'aigua potable de les catskill mountains. com a resultat d'aquest origen amb un proc\u00e9s de filtratge natural, nova york \u00e9s una de les cinc principals ciutats dels estats units amb aigua potable prou pura com per no necessitar un tractament de purificaci\u00f3 per mitj\u00e0 de plantes de tractament d'aigua.\n\n\n== caracter\u00edstiques urbanes ==\n\n\n=== arquitectura ===\n\nl'edifici m\u00e9s associat a la ciutat de nova york \u00e9s el gratacel: nova york t\u00e9 al voltant de 4.493 edificis d'aquest tipus, m\u00e9s que cap altra ciutat del m\u00f3n. envoltada principalment per aigua, la densitat residencial de la ciutat i l'alt valor del terreny als districtes comercials va fer que aparegu\u00e9s la m\u00e9s gran col\u00b7lecci\u00f3 d'edificis d'oficines i torres residencials del m\u00f3n.nova york t\u00e9 importants edificis en un ventall molt ampli d'estils arquitect\u00f2nics. un exemple d'estil neog\u00f2tic \u00e9s el woolworth building (1913). el 1916 una resoluci\u00f3 municipal va determinar un espai m\u00ednim obligatori entre els edificis i la l\u00ednia de fons, a fi que la llum del sol arrib\u00e9s als carrers. el disseny art d\u00e9co de l'edifici chrysler (1930) reflecteix aquests nous requeriments. l'edifici \u00e9s considerat per molts historiadors i arquitectes com el millor de la ciutat, amb la seva ornamentaci\u00f3 distintiva, composta per \u00e0guiles i una il\u00b7luminaci\u00f3 en forma de v. d'altra banda, un important exemple de l'estil internacional als estats units \u00e9s l'edifici seagram (1957).els grans districtes residencials de nova york es defineixen per les seves elegants terrasses i petit h\u00f4tels coneguts tradicionalment com a brownstone pel seu caracter\u00edstic revestiment amb gres marr\u00f3; van ser constru\u00efts durant un r\u00e0pid per\u00edode d'expansi\u00f3 que tingu\u00e9 lloc entre 1870 i 1930. la pedra i el ma\u00f3 es van convertir en els materials de construcci\u00f3 preferits de la ciutat, despr\u00e9s de les limitacions que es van imposar en la construcci\u00f3 de cases de fusta a conseq\u00fc\u00e8ncia del gran incendi que va tenir lloc el 1835. al contrari que par\u00eds, que sempre va ser constru\u00efda a partir de la seva pr\u00f2pia reserva de pedra, nova york sempre va obtenir la seva d'una gran xarxa de prove\u00efdors, la qual cosa confereix a la pedra de nova york una gran varietat de textures. un tret distintiu de molts dels edificis de la ciutat \u00e9s la pres\u00e8ncia de torres d'aigua muntades als sostres: en la d\u00e8cada del 1800, la ciutat exigia la seva instal\u00b7laci\u00f3 en edificis de m\u00e9s de sis pisos per prevenir la necessitat d'una pressi\u00f3 d'aigua excessivament alta, la qual cosa rebentaria les canonades municipals.\n\n\n=== parcs ===\nnova york t\u00e9 m\u00e9s de 113 km\u00b2 de parcs i 22 km de platges p\u00fabliques. entre els seus principals espais verds s'hi troben els seg\u00fcents:\n\nel central park, de 3,41 km\u00b2 (en un rectangle de 4 km x 800 m) est\u00e0 situat a manhattan. \u00e9s el parc m\u00e9s visitat dels estats units, amb uns 25 milions de turistes a l'any, i apareix a nombroses pel\u00b7l\u00edcules i programes de televisi\u00f3, la qual cosa tamb\u00e9 l'ha convertit en un dels parcs urbans m\u00e9s famosos del m\u00f3n. el parc \u00e9s dirigit per la central park conservancy, una empresa privada sense \u00e0nim de lucre que t\u00e9 un contracte amb el |departament de parcs i lleure de nova york. el central park limita pel nord amb el carrer 110, per l'oest amb el carrer central park oest, pel sud amb el carrer 59 i per l'est amb la cinquena avinguda. els trams d'aquests carrers que passen al voltant de central park s\u00f3n coneguts normalment amb el nom de central park nord, central park sud i central park oest, respectivament. la cinquena avinguda, tanmateix, conserva el seu nom malgrat limitar amb el parc per la vora aquest. el parc va ser dissenyat per frederick law olmsted i calvert vaux, que m\u00e9s tard van crear el brooklyn's prospect park. tot i que gran part del parc sembla natural, t\u00e9 diversos llacs artificials, dues pistes de patinatge sobre gel i \u00e0rees d'herba usades per a diverses activitats esportives. s'hi troben nombroses escultures i monuments, entre ells obres d'autors com jeroni su\u00f1ol (crist\u00f2for colom) o josep de creeft (al\u00edcia en terra de meravelles).\nel flushing meadows \u2013 corona park \u00e9s el segon parc m\u00e9s gran de la ciutat; es troba a queens. va ser seu de les exposicions universals de 1939 i de 1964.\nel prospect park, a brooklyn, \u00e9s un parc p\u00fablic de 2,1 km\u00b2. \u00e9s mantingut pel departament de parcs i recreaci\u00f3 de nova york. va ser dissenyat tamb\u00e9 per olsmted i vaux despr\u00e9s que finalitzessin el central park. entre les atraccions s'hi troben el long meadow, un prat de 36 hect\u00e0rees, el m\u00e9s gran de qualsevol parc nord-americ\u00e0; la picnic house, seu d'oficines i un gran sal\u00f3 d'esdeveniments per a 175 persones; litchfield villa, antiga casa dels propietaris de la part sud del parc; el zool\u00f2gic prospect; i el llac brooklyn, de 24 hect\u00e0rees. tamb\u00e9 hi ha diverses instal\u00b7lacions per practicar esports, incloent-hi set camps de beisbol. hi ha, a m\u00e9s, un cementiri qu\u00e0quer en un sector anomenat quaker hill.\n\n\n== govern ==\ndes de la seva consolidaci\u00f3 el 1898, la ciutat de nova york ha estat una municipalitat metropolitana, amb un sistema de govern liderat per un alcalde i un consell de la ciutat. el govern \u00e9s m\u00e9s centralitzat que els de la majoria de les altres ciutats nord-americanes: \u00e9s el responsable de l'educaci\u00f3 p\u00fablica, institucions correccionals, biblioteques, seguretat p\u00fablica, espais de lleure, sanitat, abastament d'aigua i serveis socials. l'alcalde i el consell s\u00f3n elegits cada quatre anys, reelegibles una vegada. el consell de nova york \u00e9s un cos unicameral que consisteix en 51 membres els districtes dels quals estan definits per l\u00edmits geogr\u00e0fics de poblaci\u00f3.el 5 de novembre de 2013, bill de blasio va guanyar les eleccions a l'alcaldia, rebent quasi el 73 per cent dels vots pel partit dem\u00f2crata. \u00e9s el primer alcalde novaiorqu\u00e8s per aquest partit des del 1993.l'anterior alcalde va ser michael bloomberg, un ex-dem\u00f2crata i actual independent, elegit com a republic\u00e0 el 2001 i reelegit el 2005 amb un 59 per cent dels vots. \u00e9s conegut per haver pres el control del sistema educatiu de la ciutat de mans de l'estat, pel desenvolupament econ\u00f2mic i per una agressiva pol\u00edtica de salut p\u00fablica. en el seu segon mandat tingu\u00e9 en la reforma d'escoles, la reducci\u00f3 de la pobresa i un estricte control de les armes les prioritats centrals de la seva administraci\u00f3. juntament amb l'alcalde de boston, thomas menino, va fundar el 2006 la coalici\u00f3 d'alcaldes contra les armes il\u00b7legals, una organitzaci\u00f3 l'objectiu de la qual \u00e9s \u00abassegurar el p\u00fablic traient les armes il\u00b7legals dels carrers\u00bb. el partit dem\u00f2crata exerceix la majoria dels c\u00e0rrecs p\u00fablics. el 66% dels votants registrats s\u00f3n dem\u00f2crates.la geografia pol\u00edtica de la ciutat de nova york \u00e9s inusual. es compon de cinc districtes o comunes, cadascuna de les quals coincideix amb un de cinc comtats de la ciutat de nova york: manhattan, amb el comtat de nova york; queens, amb el comtat de queens; brooklyn, amb el comtat de kings; bronx, amb el comtat de bronx, i staten island, amb el comtat de richmond. despr\u00e9s de la consolidaci\u00f3 de la ciutat, tots els governs previs van ser abolits i van ser reempla\u00e7ats per l'actual govern centralitzat i unificat. tanmateix, cada comtat mant\u00e9 el seu propi fiscal de districte, i la majoria del sistema de corts est\u00e0 organitzada per comtats. com a seu de l'organitzaci\u00f3 de les nacions unides, nova york t\u00e9 la major quantitat d'entitats consulars, consolats generals i oficines de consolats honoraris.\n\n\n=== districtes ===\n\nla ciutat de nova york es compon de cinc districtes o comunes anomenats boroughs, una forma de govern inusual utilitzada per administrar els cinc comtats que constitueixen la ciutat. entre tots els districtes hi ha centenars de barris, molts amb una identitat i passat propis. si cadascun dels districtes fos una ciutat independent, brooklyn, queen, manhattan i bronx estarien entre les deu ciutats m\u00e9s poblades dels estats units.\nel bronx (1.364.566 habitants) \u00e9s el districte situat m\u00e9s al nord. en ell s'hi troba el yankee stadium, l'estadi dels new york yankees. a excepci\u00f3 d'una petita part de manhattan coneguda com a marble hill, el bronx \u00e9s l'\u00fanica secci\u00f3 de la ciutat que \u00e9s part de la plataforma continental dels estats units. \u00e9s la seu del bronx zoo, el zool\u00f2gic metropolit\u00e0 m\u00e9s gran del pa\u00eds, que ocupa una \u00e0rea de 107,2 hect\u00e0rees i \u00e9s la llar de m\u00e9s de 6.000 animals. el bronx tamb\u00e9 \u00e9s el bressol del rap i de la cultura hip hop.\nbrooklyn (2.511.408 habitants) \u00e9s el districte m\u00e9s poblat de la ciutat; va ser una ciutat independent fins a 1898. brooklyn \u00e9s conegut per la seva diversitat cultural, social i \u00e8tnica, per la seva escena art\u00edstica independent, pels barris distintius i per comptar amb un patrimoni arquitect\u00f2nic \u00fanic. t\u00e9 platges molt llargues i la pen\u00ednsula de coney island, on es van establir en els anys 1870 els primers parcs de diversions del pa\u00eds.\nmanhattan (1.593.200 habitants) \u00e9s el districte m\u00e9s dens i on es troben la majoria dels gratacels de la ciutat; tamb\u00e9 s'hi troba el central park. \u00e9s el centre financer de la ciutat i s'hi troben edificis com casernes generals de moltes corporacions importants \u2013com l'onu\u2013, importants universitats, atraccions culturals \u2013incloent-hi museus i teatres com el de broadway\u2013, el greenwich village i el madison square garden. manhattan es divideix b\u00e0sicament en les regions de lower, midtown i uptown. uptown manhattan est\u00e0 dividit pel central park per upper east side i upper west side, i el nord del parc rep el nom d'harlem.queens (2.256.576 habitants) \u00e9s el districte geogr\u00e0ficament m\u00e9s gran i el comtat \u00e8tnicament m\u00e9s divers dels estats units i pot superar brooklyn com el m\u00e9s poblat de la ciutat donat el seu creixement. en els seus or\u00edgens, el districte era una col\u00b7lecci\u00f3 de petits pobles i viles fundats pels neerlandesos; en l'actualitat \u00e9s majorit\u00e0riament residencial i de classe mitjana. \u00e9s l'\u00fanic gran comtat del pa\u00eds en el qual la mitjana d'ingressos dels negres (52.000 $ aproximadament) \u00e9s m\u00e9s alta que la dels blancs. queens \u00e9s llar del shea stadium, casa dels new york mets, i anualment allotja l'open dels estats units de tennis. a m\u00e9s, al districte de queens s'hi troben els dos principals aeroports de la ciutat, l'aeroport laguardia i l'aeroport internacional john f. kennedy.\nstaten island (475.014 habitants) \u00e9s un districte de car\u00e0cter residencial. est\u00e0 connectat amb brooklyn pel pont verrazano narrows i amb manhattan a trav\u00e9s del ferri de staten island. fins a l'any 2001, al districte s'hi trobava l'abocador d'escombraries m\u00e9s gran del m\u00f3n, que en l'actualitat est\u00e0 sent reformat com un parc. staten island t\u00e9 al voltant de la meitat de l'\u00e0rea protegida de la ciutat; un ter\u00e7 del districte \u00e9s \u00e0rea boscosa.\n\n\n== economia ==\nla ciutat de nova york \u00e9s un enlla\u00e7 global per al comer\u00e7 i els negocis internacionals, i \u00e9s un dels centres neur\u00e0lgics de l'economia mundial (juntament amb par\u00eds, londres i t\u00f2quio). la ciutat \u00e9s un dels principals centres de finances, asseguradores, b\u00e9ns immobles, mitjans de comunicaci\u00f3 i arts dels estats units. la seva \u00e0rea metropolitana t\u00e9 un producte metropolit\u00e0 brut (un \u00edndex similar al pib per\u00f2 localitzat en una \u00e0rea urbana) de 952,6 mil milions de d\u00f2lars el 2005, l'economia regional m\u00e9s alta del pa\u00eds. l'economia de la ciutat prov\u00e9 majorit\u00e0riament de l'activitat econ\u00f2mica dels estats de nova york i nova jersey. moltes de les principals corporacions mundials tenen la seva seu a la ciutat, incloent-hi 44 companyies de les 500 m\u00e9s riques segons la revista fortune. nova york destaca als estats units per la seva gran quantitat d'empreses estrangeres: un de cada deu llocs de treball del sector privat \u00e9s ofert per una empresa d'aquest tipus.\nel pib de nova york era el 2001 de 826.488 milions de d\u00f2lars, un 8,2 per cent del total nacional. si nova york fos un pa\u00eds independent seria una de les 15 principals economies del m\u00f3n.\nnova york tamb\u00e9 t\u00e9 algunes de les propietats m\u00e9s rendibles del m\u00f3n. el n\u00famero 450 de park avenue va ser venut el 2 de juliol del 2005 per 510 milions de d\u00f2lars \u2014la qual cosa equivaldria a 17.104 $ per metre quadrat\u2014, trencant aix\u00ed el r\u00e8cord del mes anterior de 15.887 $/m\u00b2, que es va aconseguir amb la venda del n\u00famero 660 de madison avenue.la borsa de nova york \u2013ubicada a wall street\u2013 i el nasdaq s\u00f3n la primera i segona borses del m\u00f3n respectivament, per volum d'intercanvi i per capitalitzaci\u00f3 general del mercat. el negoci dels b\u00e9ns immobles \u00e9s una de les principals pot\u00e8ncies de l'economia de la ciutat, ja que el valor total de totes les propietats de la ciutat va ascendir a 802.400 milions de d\u00f2lars el 2006.la ind\u00fastria del cinema i la televisi\u00f3 de la ciutat \u00e9s la segona del pa\u00eds, per darrere de hollywood. les ind\u00fastries denominades \u00abcreatives\u00bb, tals com nous mitjans de comunicaci\u00f3, publicitat, moda, disseny i arquitectura, compten amb el major creixement d'ocupaci\u00f3; nova york t\u00e9 un fort avantatge competitiu en aquestes ind\u00fastries. per la seva part, les ind\u00fastries d'alta tecnologia com bioci\u00e8ncia, desenvolupament de programari, disseny de videojocs i serveis d'internet tamb\u00e9 estan creixent. altres sectors importants inclouen la investigaci\u00f3 i tecnologia m\u00e8dica, organitzacions no governamentals i universitats.\n\n\n=== turisme ===\nel turisme \u00e9s una de les principals activitats econ\u00f2miques de la ciutat: per nova york passen 40 milions de turistes \u2014tant nacionals com estrangers\u2014 cada any. entre les principals destinacions s'hi troben l'edifici empire state, l'ellis island, les produccions teatrals de broadway, museus tals com el metropolit\u00e0 d'art, el central park, el rockefeller center, times square, el zool\u00f2gic del bronx i el jard\u00ed bot\u00e0nic. les compres de luxe a les avingudes cinquena i madison tamb\u00e9 s\u00f3n un important atractiu per als sectors m\u00e9s acomodats.\n\n\n== criminalitat ==\nun estudi de la revista forbes el 2007 ubic\u00e0 nova york com una de les metr\u00f2polis m\u00e9s segures dels estats units, amb una taxa de 7,3 assassinats per cada 100.000 habitants, la qual cosa la col\u00b7loca en el lloc 50 de 72 ciutats amb una poblaci\u00f3 gran de 250.000 persones, molt per sota de la primera, detroit, amb 47,3 assassinats per cada 100.000 habitants.\nel crim organitzat ha tingut un important desenvolupament, comen\u00e7ant pels forty thieves i els roach guards en els five points en els anys 1820. el segle xx va viure l'ascens de la m\u00e0fia dominada per les cinc fam\u00edlies. algunes colles, entre les quals s'inclouen els black spades, tamb\u00e9 van n\u00e9ixer i cr\u00e9ixer el segle passat.l'apogeu criminal va tenir lloc durant la d\u00e8cada de 1980 i principis de la d\u00e8cada de 1990 a causa de la denominada \u00abepid\u00e8mia del crac\u00bb que va colpejar a la ciutat. el 1990 el departament de policia de nova york (nypd) va adoptar el compstat i altres estrat\u00e8gies en un gran esfor\u00e7 per reduir la delinq\u00fc\u00e8ncia. la dr\u00e0stica caiguda del crim a la ciutat ha estat atribu\u00efda pels crimin\u00f2legs a aquestes t\u00e0ctiques pol\u00edtiques, al final de l'epid\u00e8mia del crac i als canvis demogr\u00e0fics.en la primera d\u00e8cada del segle xxi els delictes amb viol\u00e8ncia a la ciutat es van reduir molt i la taxa d'assassinats l'any 2005 va tenir el seu nivell m\u00e9s baix des de 1963.\n\n\n== educaci\u00f3 ==\nel sistema d'escoles p\u00fabliques dep\u00e8n del departament d'educaci\u00f3 de la ciutat de nova york, i \u00e9s el m\u00e9s gran els estats units. a la ciutat hi ha al voltant d'1,1 milions d'estudiants distribu\u00efts en m\u00e9s de 1.200 escoles prim\u00e0ries i secund\u00e0ries. existeixen unes altres 900 entitats educatives privades tant laiques com religioses, a part d'algunes de les escoles m\u00e9s prestigioses privades del pa\u00eds.tot i no ser una ciutat amb un tradicional ambient estudiantil, a nova york hi resideixen prop de 594.000 estudiants universitaris. el 2005, tres de cada cinc residents de manhattan eren graduats universitaris, i un de cada quatre tenia un t\u00edtol de postgrau, formant aix\u00ed una de les majors concentracions de persones amb estudis superiors dels estats units. nova york \u00e9s tamb\u00e9 la seu d'importants i prestigiosos centres universitaris, com el barnard college, la universitat de col\u00fambia, la universitat de fordham, la universitat de nova york, la universitat pastura, el berkeley college, la universitat de st. john's i la yeshiva university. existeixen tamb\u00e9 dotzenes d'altres universitats privades m\u00e9s petites, incloent-hi moltes de religioses i especialitzades, com la juilliard school, la universitat rockefeller i l'escola d'arts visuals.\nla major part de la investigaci\u00f3 cient\u00edfica que es du a terme a la ciutat \u00e9s sobre medicina i biologia. a nova york hi ha prop de 40.000 metges, i 127 guanyadors del premi nobel tenen alguna relaci\u00f3 amb les institucions educatives locals.\n\n\n== transport ==\nel transport p\u00fablic \u00e9s el principal mitj\u00e0 de transport dels novaiorquesos. nova york \u00e9s l'\u00fanica ciutat del pa\u00eds en la qual m\u00e9s de la meitat de les llars no disposen d'un cotxe. a manhattan, m\u00e9s del 7,5% dels seus residents no t\u00e9 autom\u00f2bil propi; a nivell nacional aquest percentatge \u00e9s del 8%.el metro de nova york \u00e9s el sistema de metro m\u00e9s gran del m\u00f3n segons la longitud total de les seves vies (1.062 km) i tamb\u00e9 \u00e9s el que m\u00e9s estacions actives t\u00e9, amb 468. \u00e9s, a m\u00e9s a m\u00e9s, el quart en quantitat de passatgers anuals, amb 1.400 milions (2005). funciona durant les 24 hores del dia en gaireb\u00e9 la totalitat de la xarxa (tot i que amb freq\u00fc\u00e8ncies m\u00e9s baixes que durant el dia), cosa poc habitual en grans ciutats: tanquen durant les nits, per exemple, el subterrani de buenos aires, el metro de londres, el metro de par\u00eds, el metro de washington, el metro de t\u00f2quio, el metro de s\u00e3o paulo, el metro de la ciutat de m\u00e8xic o el metro de madrid.tanmateix, nova york \u00e9s la ciutat nord-americana en la qual m\u00e9s temps tarden els seus habitants a arribar al seu treball, amb un temps mitj\u00e0 de 36,2 minuts.el sistema viari de la ciutat \u00e9s gran i complex: inclou el pont penjant m\u00e9s llarg d'am\u00e8rica del nord \u2013el verrazano-narrows bridge\u2013, el t\u00fanel holland \u2013primer t\u00fanel de vehicles ventilat mec\u00e0nicament\u2013, m\u00e9s de 12.000 taxis i un telef\u00e8ric que comunica l'illa roosevelt amb manhattan.\nla flota d'autobusos de la ciutat i la xarxa ferrovi\u00e0ria s\u00f3n les m\u00e9s grans d'am\u00e8rica del nord. la xarxa ferrovi\u00e0ria, que connecta els suburbis de la regi\u00f3 lim\u00edtrofa entre els estats de nova york, connecticut i nova jersey amb la ciutat, t\u00e9 m\u00e9s de 250 estacions i 20 l\u00ednies f\u00e8rries. el sistema convergeix a les dues estacions m\u00e9s freq\u00fcentades dels estats units: grand central terminal i l'estaci\u00f3 pennsilv\u00e0nia.la ciutat \u00e9s la principal porta d'entrada de viatgers aeris internacionals al pa\u00eds. l'\u00e0rea compta amb tres importants aeroports: l'aeroport internacional john f. kennedy, l'aeroport internacional llibertat de newark i l'aeroport laguardia. hi ha plans per a l'adquisici\u00f3 d'un quart aeroport, l'aeroport internacional stewart, a prop de la localitat de newburgh, el qual seria ampliat i condicionat per l'autoritat portu\u00e0ria de nova york i nova jersey (entitat que tamb\u00e9 administra els altres tres aeroports) per alleugerir l'ascendent volum de passatgers. cent milions de viatgers van usar els tres aeroports el 2005. l'espai aeri de la ciutat \u00e9s el m\u00e9s congestionat del pa\u00eds.existeix, a m\u00e9s, una \u00e0mplia xarxa d'autopistes que comuniquen la ciutat amb les seves zones residencials al nord de nova jersey, el comtat de westchester, long island i el sud-est de connecticut. \u00e9s bastant normal que es formin llargues congestions de tr\u00e0fic cada dia, en particular durant les hores pic.\n\n\n== cultura ==\nl'escriptor tom wolfe va dir respecte a la ciutat \u00ab[la] cultura sembla simplement estar en l'aire, com una part del clima\u00bb. alguns dels moviments culturals nord-americans m\u00e9s importants van comen\u00e7ar en aquesta ciutat, com el renaixement de harlem, que va introduir la literatura afroamericana al pa\u00eds. la ciutat va ser l'epicentre del jazz en la d\u00e8cada de 1940, de l'expressionisme abstracte en la d\u00e8cada de 1950 i el bressol de la cultura hip hop en la d\u00e8cada de 1970. l'escena punk i hardcore va tenir el seu apogeu en les d\u00e8cades de 1970 i 1980. entre les bandes d'indie m\u00e9s prominents dels \u00faltims anys s'hi troben the strokes, interpol, the bravery, scissor sisters i they might be giants. la ciutat tamb\u00e9 t\u00e9 el seu paper en la ind\u00fastria cinematogr\u00e0fica nacional i mundial: s'hi va filmar manhatta (1920), la primera pel\u00b7l\u00edcula avantguardista del pa\u00eds. la ciutat t\u00e9 m\u00e9s de 2.000 organitzacions culturals i d'art i m\u00e9s de 500 galeries d'art de diferents mides. el govern de la ciutat finan\u00e7a les arts amb un pressupost major que el del fons nacional per a les arts. industrials adinerats del segle xix van construir una xarxa d'importants institucions culturals, com el fam\u00f3s carnegie hall i el museu metropolit\u00e0 d'art, de reconeguda fama internacional. el desenvolupament de la il\u00b7luminaci\u00f3 el\u00e8ctrica va portar a l'elaboraci\u00f3 de produccions teatrals, i en la d\u00e8cada de 1880 els teatres de la ciutat dels carrers broadway i van comen\u00e7ar a gestar un nou g\u00e8nere que arribaria a ser conegut com a musical de broadway.\nfortament influ\u00efdes pels immigrants de la ciutat, produccions com les d'harrigan i hart, george m. cohan i d'altres van usar can\u00e7ons en narratives que sovint reflectien temes d'esperan\u00e7a i ambici\u00f3. en l'actualitat, aquestes produccions estan entre els esdeveniments principals de l'escena teatral novaiorquesa. els 39 teatres m\u00e9s grans (amb m\u00e9s de 500 seients) s\u00f3n anomenats col\u00b7lectivament com broadway, nom donat a partir l'avinguda que creua el districte.el lincoln center for the performing arts, que inclou el jazz at lincoln center, la metropolitan opera, la new york city opera, l'orquestra filharm\u00f2nica de nova york, el ballet de nova york, el teatre vivian beaumont, la juilliard school i l'alice tully hall, \u00e9s el centre d'arts esc\u00e8niques m\u00e9s gran dels estats units. e\u00f1 central park summerstage presenta actuacions teatrals i de m\u00fasica gratu\u00eftes en el central park i 1.200 esdeveniments de m\u00fasica, ball i teatre als cinc districtes durant els mesos d'estiu.la gastronomia de la ciutat \u00e9s molt diversa, influ\u00efda principalment pels immigrants i els seus costums alimentaris. els immigrants italians i jueus van fer famosa a la ciutat pels seus bagels, cheesecakes i la pizza a l'estil novaiorqu\u00e8s. els carrets de menjar en ple carrer s\u00f3n una altra caracter\u00edstica de la gastronomia local: hi ha al voltant de 4.000 venedors de carrer amb perm\u00eds. aquest costum va fer del menjar oriental, com els fal\u00e0fels i els kebabs, un important element en la dieta de la ciutat, encara que els hot dogs i els pretzels s\u00f3n encara els principals aliments que es venen d'aquesta manera. d'altra banda, la ciutat tamb\u00e9 acull alguns dels restaurants m\u00e9s fins de l'haute cuisine del pa\u00eds.\n\n\n=== mitjans de comunicaci\u00f3 ===\nnova york \u00e9s un centre mundial per a les ind\u00fastries de la televisi\u00f3, la publicitat, la m\u00fasica, la premsa i les publicacions de llibres. alguns dels grups medi\u00e0tics de la ciutat s\u00f3n time warner, news corporation, hearst corporation i viacom. set de les vuit principals xarxes d'ag\u00e8ncies de publicitat tenen la seva seu a la ciutat, igual com tres de les quatre grans productores discogr\u00e0fiques. un ter\u00e7 de les pel\u00b7l\u00edcules independents nord-americanes es produeixen a nova york. m\u00e9s de 200 diaris i 350 revistes tenen una oficina a la ciutat i la ind\u00fastria editorial ocupa al voltant de 25.000 persones.\ndos dels tres diaris nacionals s\u00f3n novaiorquesos: the wall street journal i the new york times. entre els principals tabloides de la ciutat s'hi troben the new york daily news i the new york post, fundat el 1801 per alexander hamilton. tamb\u00e9 s'edita premsa dedicada a certs grups \u00e8tnics, incloent-hi 270 diaris i revistes publicats en m\u00e9s de 40 idiomes.la ind\u00fastria televisiva es va desenvolupar a nova york i \u00e9s un important factor de l'economia de la ciutat. les quatre cadenes principals de televisi\u00f3 del pa\u00eds, abc, cbs, fox i nbc, tenen la seva seu a nova york, i tamb\u00e9 molts canals de cable, com mtv, fox news, hbo i comedy central. el 2005 hi havia m\u00e9s de 100 programes de televisi\u00f3 gravats en estudis locals.els mitjans de comunicaci\u00f3 no comercials tamb\u00e9 tenen un important paper a la ciutat. el canal de televisi\u00f3 d'acc\u00e9s p\u00fablic m\u00e9s antic dels estats units \u00e9s manhattan neighborhood network, fundat el 1971. wnet \u00e9s l'estaci\u00f3 de televisi\u00f3 p\u00fablica m\u00e9s important de la ciutat i un dels principals prove\u00efdors de programaci\u00f3 del servei nacional de transmissi\u00f3 p\u00fablica. l'estaci\u00f3 de radi p\u00fablica wnyc, que va pert\u00e0nyer a la ciutat fins a 1997, t\u00e9 la major audi\u00e8ncia del pa\u00eds.\n\n\n=== accent novaiorqu\u00e8s ===\nels habitants de l'\u00e0rea de nova york tenen una entonaci\u00f3 distintiva que se sol anomenar \u00abdialecte novaiorqu\u00e8s\u00bb, encara que tamb\u00e9 se'l coneix en angl\u00e8s com brooklynese o new yorkese. \u00e9s considerat sovint com un dels accents m\u00e9s recognoscibles de l'angl\u00e8s nord-americ\u00e0. la versi\u00f3 cl\u00e0ssica d'aquest dialecte se centra en la gent de classe mitjana o obrera d'ascend\u00e8ncia europea, encara que l'influx d'immigrants no europeus en les \u00faltimes d\u00e8cades ha comportat canvis en aquesta forma de parlar.una de les caracter\u00edstiques m\u00e9s notables d'aquest dialecte \u00e9s l'omissi\u00f3 de la lletra r. l'accent elimina el so [\u0279] al final de la s\u00edl\u00b7laba o immediatament abans d'una consonant, per la qual cosa la pronunciaci\u00f3 d'algunes paraules com park quedaria [p\u0254\u02d0k], butter seria [b\u028c\u027e\u0259] i here, [hi\u0259]. una altra caracter\u00edstica \u00e9s la sobreentonaci\u00f3 i allargament de la vocal [\u0254] de paraules com talk, law, cross, i coffee i de vegades l'hom\u00f2fona [\u0254r] de core o more.\nen la majoria de les variants m\u00e9s antigues o extremes d'aquest accent, els sons voc\u00e0lics de paraules com girl o oil esdevenen el diftong [\u0279]. sovint aix\u00f2 es percep entre parlants d'altres accents com una confusi\u00f3 dels sons er i oy, per la qual cosa girl es pronuncia goil i oil es pronuncia erl; aix\u00f2 va portar a una caricaturitzaci\u00f3 dels novaiorquesos dient joizey (jersey), toidy-toid street (33rd street) i terlet (toilet). aquest patr\u00f3 de parla no \u00e9s gaire freq\u00fcent en l'actualitat.\n\n\n=== esports ===\nnova york t\u00e9 equips en les quatre principals lligues esportives de l'am\u00e8rica del nord; cadascun d'ells t\u00e9 la seu a la ciutat.\nel beisbol \u00e9s l'esport m\u00e9s popular entre els habitants. hi ha hagut catorze s\u00e8ries mundials disputades entre equips locals a les quals se sol anomenar les s\u00e8ries del metro. nova york \u00e9s una de les cinc \u00e0rees metropolitanes dels eua (les altres s\u00f3n chicago, washington-baltimore, los angeles i l'\u00e0rea de la badia de san francisco) que t\u00e9 dos equips de beisbol: els dos equips que actualment estan a la major league baseball s\u00f3n els new york yankees i els new york mets, que mantenen una rivalitat possiblement equiparable amb la que \u00e9s entre els yankees i els boston red sox. els yankees han aconseguit 26 t\u00edtols, mentre que els mets n'han aconseguit dos. la ciutat tamb\u00e9 era la llar dels new york giants (actualment els san francisco giants) i els brooklyn dodgers (actualment coneguts com los angeles dodgers). ambd\u00f3s equips es van mudar a calif\u00f2rnia l'any 1958. tamb\u00e9 hi ha dos equips en les lligues menors, els staten island yankees i els brooklyn cyclones.la ciutat est\u00e0 representada a la national football league de futbol americ\u00e0 pels new york jets i els new york giants, encara que ambd\u00f3s equips juguen com a local en el metlife stadium, a nova jersey.els new york rangers i els new york islanders representen a la ciutat a la national hockey league.en futbol, el new york city football club i els new york red bulls s\u00f3n els equips que representen a la ciutat a la major league soccer, juguen de locals en el yankee stadium i en el red bull arena respectivament. a m\u00e9s, nova york va comptar amb altres m\u00edtics equips de futbol, ja desapareguts, com el new york metrostars o el cosmos, equip en el qual van jugar estrelles mundials de la talla de pel\u00e9, beckenbauer, carlos alberto o johan neeskens.els equips de l'nba de la ciutat s\u00f3n els new york knicks i els brooklyn nets, juguen de locals en el madison square garden i a l'izod center respectivament. mentre que a la wnba s\u00f3n les new york liberty.a la ciutat tamb\u00e9 se celebren molts esdeveniments a part d'aquests esports. a queens es disputa l'open dels estats units de tennis, un dels quatre torneigs del grand slam. la marat\u00f3 de nova york \u00e9s la m\u00e9s important del m\u00f3n, i les carreres entre el 2004 i 2006 tenen el r\u00e8cord de major quantitat de participants que van arribar a la meta, amb 37.866 el 2006.molts esports estan associats amb les comunitats d'immigrants. l'stickball, una versi\u00f3 de carrer del beisbol, fou popularitzat per les joventuts de classe obrera dels barris italians, alemanys i irlandesos en els anys 30. en els \u00faltims anys han emergit moltes lligues amateur de criquet a conseq\u00fc\u00e8ncia de l'arribada d'immigrants de l'\u00e0sia meridional i del carib.\n\n\n==== equips de nova york ====\n\n\n=== museus ===\nel metropolitan museum of art (museu metropolit\u00e0 d'art, mma) \u00e9s el m\u00e9s fam\u00f3s de manhattan. amb els seus m\u00e9s de dos milions d'obres, els seus 130.000 m\u00b2 i els seus 4,5 milions de visitants anuals, fan que el met se situ\u00ef entre els museus m\u00e9s grans del m\u00f3n. d'altres museus, dispersos per tota la ciutat, proposen igualment col\u00b7leccions d'art generalistes \u2014la frick collection, el brooklyn museum o el queens museum of art\u2014 o especialitzats \u2014the cloisters (on es troba part del claustre de sant miquel de cuix\u00e0), l'american folk art museum, el whitney museum of american art i el neue galerie. l'art hisp\u00e0nic en general i el catal\u00e0 en particular estan ben representats a la hispanic society of america. l'art contemporani est\u00e0 representat per institucions com el guggenheim,el museu d'art modern (moma) amb el seu annex, el ps1 contemporany art center,o el noguchi museum dedicat a l'escultor japon\u00e8s isamu noguchi.en l'\u00e0rea de les ci\u00e8ncies i la tecnologia, es poden trobar el new york hall of science, l'skyscraper museum i tamb\u00e9 l'staten island institute of arts & sciences; tanmateix, el m\u00e9s prestigi\u00f3s \u00e9s el museu americ\u00e0 d'hist\u00f2ria natural, que cont\u00e9 32 milions d'esp\u00e8cimens i objectes i un planetari.\naltres museus de contingut \u00e8tnic-hist\u00f2ric a tenir en compte: national museum of the american indian, museum of jewish heritage, new york historical society, moca (museum of chinese in america), museo del barrio, museum for african art, brooklyn historical society.\n\n\n== ciutats agermanades ==\nnova york est\u00e0 actualment agermanada amb deu ciutats. entre par\u00e8ntesis es mostra l'any de formalitzaci\u00f3 de les relacions.\n\n t\u00f2quio (jap\u00f3) (1960)\n pequ\u00edn, xina (1980)\n el caire, egipte (1982)\n madrid, espanya (1982)\n santo domingo, rep\u00fablica dominicana (1983)\n roma, it\u00e0lia (1992)\n budapest, hongria (1992)\n jerusalem, israel (1993)\n londres, regne unit (2001)\n johannesburg, sud-\u00e0frica (2003)\n\n\n== personatges c\u00e8lebres ==\n\n\n=== arts audiovisuals ===\nmolts dels artistes, directors i productors de cinema i teatre m\u00e9s famosos s\u00f3n originaris de nova york, tot i que la majoria d'activitats que concerneixen el cinema es duen a terme a hollywood.\npel que fa a directors es poden citar woody allen, martin scorsese, l\u00e1szl\u00f3 benedek, tupac shakur, stanley kramer, stanley kubrick, jerome robbins, herbert ross, oliver stone, spike lee i george a. romero. entre els actors i actrius originaris de la big apple es troben robert de niro, al pacino, sylvester stallone, david schwimmer, steve buscemi, burt lancaster,entre els homes i joan crawford, susan hayward, judy holliday, lindsay lohan, geraldine page, scarlett johansson, claire danes, mary-kate i ashley olsen, sarah jessica parker i jennifer aniston entre les dones.\n\n\n=== m\u00fasica ===\nalguns m\u00fasics, compositors i cantants originaris de la ciutat s\u00f3n a$ap rocky, stephen albert, emanuel ax, tony bennett, cardi b, anthony coleman, lana del rey, neil diamond, harley flanagan, amanda forsythe, lady gaga, judy holliday, jay-z, alicia keys, carole king, lenny kravitz, lil mama, morton feldman, jennifer lopez, marc anthony, nico muhly, prince royce, barbra streisand i john williams.\n\n\n=== ci\u00e8ncies ===\nla ciutat de nova york ha format diversos guanyadors de premis nobel de f\u00edsica, notablement gr\u00e0cies a la bronx high school of sciences i a la prestigiosa universitat de col\u00fambia. entre els grans f\u00edsics de la metr\u00f2poli s'hi troben richard feynman, melvin schwartz, sheldon lee glashow, steven weinberg, charles harding townes, russell alan hulse, david politzer, roy j. glauber, irving langmuir, carl david anderson, robert hofstadter, julian schwinger, murray gell-mann, leon n. cooper, burton richter, leon max lederman, martin lewis perl, arthur ashkin, andrea mia ghez.\ntamb\u00e9 han rebut el nobel de qu\u00edmica diversos cient\u00edfics nascuts a la ciutat, com: irving langmuir, william howard stein, paul berg, herbert a. hauptman, jerome karle, john fenn, irwin rose, robert lefkowitz, roger yonchien tsien.\n\n\n=== medicina ===\nentre l'any 1946 i el 2019, diversos especialistes nova-iorquesos han rebut el premi nobel de medicina o fisiologia: hermann joseph muller, arthur kornberg, george wald, marshall warren nirenberg, julius axelrod, gerald edelman, david baltimore, baruch samuel blumberg, rosalyn sussman yalow, hamilton othanel smith, michel stuart brown, stanley cohen, gertrude belle elion, louis jos\u00e9 ignarro, paul greengard, richard axel, john o'keefejeffrey c. hall, william kaelin jr.\n\n\n=== economia ===\ncal destacar que a la ciutat han nascut diversos economistes guanyadors del premi nobel d'economia: kenneth arrow (1972), milton friedman (1976), robert fogel (1993), robert c.merton (1997) robert solow (1987), eric maskin (2007), paul krugman (2008), peter a. diamond (2010) i alvin e. roth (2012).\n\n\n=== esport ===\nd'entre els esportistes nascuts a la ciutat es poden trobar jugadors de b\u00e0squet com kareem abdul-jabbar, michael jordan, bob cousy, dolph schayes, billy cunningham, lenny wilkens, nate archibald, connie hawkins i carmelo anthony, a part de l'entrenador red holzman; els jugadors de beisbol \u00e1lex rodr\u00edguez i lou gehrig; i els tennistes john mcenroe i jim courier.\n\n\n=== periodisme i literatura ===\nthe new york times \u00e9s un dels diaris m\u00e9s llegits i m\u00e9s prestigiosos del m\u00f3n. entre els periodistes m\u00e9s brillants de nova york es poden destacar william sherman, william safire, joseph lelyveld i william taubman, tots ells guanyadors del premi pulitzer.\nentre els escriptors nascuts a nova york, cal destacar entre altres a washington irving (1783-1859), henry james (1843-1916), j.d. salinger (1919-2010), mario puzo (1950-1999), dondelillo (1936), i eugene gladstone o'neill (premi nobel de literatura de 1936) louise gl\u00fcck (premi nobel de literatura de 2020).\n\n\n== refer\u00e8ncies ==\n\n\n== bibliografia ==\ncapdevila, carles\u02d0 nova york a la catalana. barcelona\u02d0 la campana, 1996 isbn  8488791356\ncosta i fern\u00e0ndez, llu\u00eds\u02d0 la llumanera de nova york (1874-1881) \u02d0 un peri\u00f2dic entre catalunya i am\u00e8rica. barcelona\u02d0 llibres de l'\u00edndex,. 2012. isbn 9788496563728\n\n\n==== vegeu tamb\u00e9 ====\nfestival de cinema de nova york\ncentre nacionalista catal\u00e0 de nova york\nllista dels batlles de nova york\nllista de museus i institucions culturals de nova york\nmort d'eric garner\n\n\n== enlla\u00e7os externs ==\nestudi de brookings institution, new york in focus: a profile from census 2000 (en angl\u00e8s)\nsounds of new york sons de nova york(en angl\u00e8s) (en franc\u00e8s)\nnova york al googlemaps\n\"la llumanera de nova york\" (facs\u00edmil digital)"