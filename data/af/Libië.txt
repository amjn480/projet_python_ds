"libi\u00eb (arabies: \u0644\u064a\u0628\u064a\u0627, l\u012bby\u0101; berbers: \u2d4d\u2d49\u2d31\u2d62\u2d30, libya), amptelik die staat libi\u00eb (\u062f\u0648\u0644\u0629 \u0644\u064a\u0628\u064a\u0627, dawlat l\u012bbiy\u0101), is 'n land in noord-afrika. libi\u00eb is gele\u00eb tussen egipte in die ooste, soedan in die suidooste, tsjad en niger in die suide en algeri\u00eb en tunisi\u00eb in die weste. met 'n oppervlakte van 1,8 miljoen km\u00b2 (waarvan 90% woestyn is) is libi\u00eb die vierde grootste land in afrika. libi\u00eb se hoofstad, tripoli, is die tuiste van 1,7 miljoen van die land se totale bevolking van 5,7 miljoen mense. libi\u00eb het die tiende grootste bewese oliereserwes van enige land ter w\u00eareld. die drie tradisionele dele van die land is tripolitani\u00eb, fezzan en sirena\u00efka. tot 2020 het die tweede libiese burgeroorlog in die land gewoed en tot onsekerheid en onstabiliteit aanleiding gegee.\ndie naam \"libi\u00eb\" is 'n inheemse naam en verskyn ook in antieke egiptiese tekste as , (r'bw of liboe), waar daar verwys word na een van die berberstamme wat wes van die nylrivier woon. die griekse naam vir die stamlede was libyes en die land se naam het \u03bb\u03b9\u03b2\u03cd\u03b7, getranslitereer as \"libuee\", geword. in antieke griekeland het die term 'n bre\u00ebr betekenis gehad wat die hele noord-afrika wes van egipte ingesluit het.\ndie land was tussen 1969 en 2011 onder leiding van kolonel moeammar al-ghaddafi, wie se buitelandse beleid hom dikwels in konflik met die weste en regerings van ander afrikalande gebring het. ghaddafi is in die libiese burgeroorlog van 2011 omvergewerp en doodgeskiet. twee owerhede het aanvanklik beweer dat hulle libi\u00eb moes regeer: die raad van afgevaardigdes in tobroek en die 2014 algemene nasionale kongres (gnc) in tripoli, wat hulself beskou het as die voortsetting van die verkose 2012 algemene nasionale kongres.na die vn-geleide vredesgesprekke tussen die tobroek- en tripoli-regerings, is in 2015 'n verenigde tussentydse vn-gesteunde regering van nasionale akkoord (gna) tot stand gebring, en die gnc is ontbind ter ondersteuning daarvan. die konflik het egter voortgeduur en 'n tweede burgeroorlog het uitgebreek, met dele van libi\u00eb wat tussen die tobroek- en tripoli-gebaseerde regerings verdeel is, asook verskillende stam- en islamitiese milisies wat ook gebiede beset het. vanaf julie 2017 is gesprekke tussen die gna en die tobroek gebaseerde owerhede gevoer om die twis te be\u00ebindig en die verdeelde inrigtings van die staat, waaronder die libiese nasionale le\u00ebr en die sentrale bank van libi\u00eb, te verenig.libi\u00eb word beskou as 'n transito-land vir baie afrika-vlugtelinge en immigrante na europa. daar word beweer dat honderde duisende mense uit ander afrikalande in die land is wat blootgestel word aan misdade soos moord, aanranding, verkragting en slawerny. voorts word hulle dikwels in kampe soortgelyk aan konsentrasiekampe aangehou.libi\u00eb is 'n lid van die verenigde nasies, die beweging van onverbonde lande, die afrika-unie, die arabiese liga, die organisasie van islamitiese samewerking en opul. die land se amptelike godsdiens is islam, met 96,6% van die libiese bevolking wat soennii-moslems is.\n\n\n== etimologie ==\ndie oorsprong van die naam \"libi\u00eb\" het vir die eerste keer verskyn in 'n inskrywing deur ramses ii as  r'bw of liboe in hi\u00ebrogliewe. die naam is ontleen aan 'n veralgemeende identiteit wat aan 'n groot konfederasie van antieke oos-libiese berbers, afrikane en stamme wat rondom die \"welige streke\" sirena\u00efka en marmarika gewoon het. 'n weermag van 40 000 man en 'n konfederasie aan stamme genaamd \"groot hoofmanne van die liboe\" is aangevoer deur koning meryey wat oorlog gevoer het teen farao merneptah in 5 (1208 v.c.). di\u00e9 konflik is genoem in die groot karnak-inskrywing in die westelike delta tydens die vyfde en sesde jaar van sy bewind en het in 'n nederlaag vir meryey ge\u00ebindig. volgens die groot karnak-inskrywing het die milit\u00eare alliansie die mesjwesj, die lisi\u00ebrs, en die \"seevolke\" bekend as die ekwesj, teresj, sjekelesj en die sjardana ingesluit.\ndie groot karnak-inskrywing lees soos volg:\n\n\"... die derde seisoen, s\u00ea: 'die ellendige, gevalle hoofman van libi\u00eb, meryey, seun van ded, het met sy boogskutters die land tehenu ingeval \u2014 sjardana, sjekelesj, ekwesj, lisi\u00ebrs, teresj. neem die beste van elke vegter en elke krygsman van sy land. hy het sy vrou en sy kinders saamgeneem \u2014 leiers van die kamp, en hy het die westelike grens bereik in die velde van perire.\"\ndie moderne naam \"libi\u00eb\" is 'n ontwikkeling van die liboe- of lib\u00fa\u0113-naam (van grieks \u03bb\u03b9\u03b2\u03cd\u03b7, liby\u0113), wat algemeen na die mense van sirena\u00efka en marmarika verwys. die liboe- of lib\u00fa\u0113-naam het waarskynlik in die klassieke w\u00eareld gebruiklik geword as 'n identiteit vir die inheemse volke van noord-afrika en dit is dalk ontleen aan die proto-afro-asiatiese labi\u0294- (\"leeu\"), vergelyk somalies libaax. in 1934 is die naam herleef vir italiaans-libi\u00eb van die antieke grieks \u03bb\u03b9\u03b2\u03cd\u03b7 (lib\u00fa\u0113). dit sou terme vervang wat toegepas is op ottomaans-tripolitani\u00eb, die kusstreek van die huidige libi\u00eb, wat van 1551 tot 1911 deur die ottomaanse ryk as ejalet tripolitani\u00eb beheer is. in 1903 is die naam \"libi\u00eb\" heringevoer deur die italiaanse geograaf federico minutilli.in 1951 het libi\u00eb onafhanklik geword as die verenigde libiese koninkryk (\u0627\u0644\u0645\u0645\u0644\u0643\u0629 \u0627\u0644\u0644\u064a\u0628\u064a\u0629 \u0627\u0644\u0645\u062a\u062d\u062f\u0629, al-mamlakah al-l\u012bbiyyah al-mutta\u1e25idah) en in 1963 sy naam verander in koninkryk libi\u00eb (\u0627\u0644\u0645\u0645\u0644\u0643\u0629 \u0627\u0644\u0644\u064a\u0628\u064a\u0629, al-mamlakah al-l\u012bbiyyah), letterlik \"libiese koninkryk\". in 1969 is die naam n\u00e1 'n staatsgreep deur moeammar al-ghaddafi verander in libiese arabiese republiek (\u0627\u0644\u062c\u0645\u0647\u0648\u0631\u064a\u0629 \u0627\u0644\u0639\u0631\u0628\u064a\u0629 \u0627\u0644\u0644\u064a\u0628\u064a\u0629, al-jumh\u016briyyah al-'arabiyyah al-l\u012bbiyyah). van 1977 tot 1986 was die amptelike naam \"sosialiste libiese arabiese volksrepubliek\" (\u0627\u0644\u062c\u0645\u0627\u0647\u064a\u0631\u064a\u0629 \u0627\u0644\u0639\u0631\u0628\u064a\u0629 \u0627\u0644\u0644\u064a\u0628\u064a\u0629 \u0627\u0644\u0634\u0639\u0628\u064a\u0629 \u0627\u0644\u0627\u0634\u062a\u0631\u0627\u0643\u064a\u0629) en van 1986 tot 2011 \"groot sosialiste libiese arabiese volksrepubliek\" (\u0627\u0644\u062c\u0645\u0627\u0647\u064a\u0631\u064a\u0629 \u0627\u0644\u0639\u0631\u0628\u064a\u0629 \u0627\u0644\u0644\u064a\u0628\u064a\u0629 \u0627\u0644\u0634\u0639\u0628\u064a\u0629 \u0627\u0644\u0627\u0634\u062a\u0631\u0627\u0643\u064a\u0629 \u0627\u0644\u0639\u0638\u0645\u0649, al-jam\u0101h\u012briyyah al-'arabiyyah al-l\u012bbiyyah ash-sha'biyyah al-ishtir\u0101kiyyah al-'udm\u00e1, ).\ndie nasionale oorgangsraad, wat in 2011 gestig is, het na die land slegs as \"libi\u00eb\" verwys. in september 2011 het die verenigde nasies die land amptelik onder die naam \"libi\u00eb\" erken gebaseer op 'n versoek deur die permanente sending van libi\u00eb met verwysing na die tussentydse libiese grondwetlike verklaring op 3 augustus 2011. in november 2011 is die iso 3166-1 gewysig om die nuwe landsnaam libya in engels en libye (la) in frans in ag te neem.in desember 2017 het die permanente sending van libi\u00eb die verenigde nasies ingelig dat die land se amptelike naam voortaan \"staat libi\u00eb\" sal wees, \"libi\u00eb\" die amptelike kortvorm sal bly en die land in alfabetiese lyste steeds onder die letter \"l\" gelys sal word.\n\n\n== geskiedenis ==\n\n\n=== vroe\u00eb geskiedenis ===\nargeologiese bewyse dui aan dat die libiese kusgebiede so vroeg as die 8ste millennium v.c. deur neolitiese mense bewoon is. di\u00e9 mense was bekwaam in die tem van vee en die verbouing van gewasse. die area wat vandag as \"libi\u00eb\" bekend staan, is later deur 'n reeks bevolkings beset: die fenisi\u00ebrs, kartagers, grieke, romeine, vandale en bisantyne het almal op 'n tyd oor di\u00e9 gebied (of dele daarvan) geheers. alhoewel die grieke en romeine ru\u00efnes gelaat het by sirene (ook bekend as kurene), leptis magna en sabratha, het min ander bewyse van hierdie antieke kulture oorleef.\ndie fenisi\u00ebrs was die eerste om handelsposte in libi\u00eb te stig, toe die handelaars van tirus (die hedendaagse libanon) kommersi\u00eble bande met die berberstamme aangeknoop en verdrae met hulle gesluit het om samewerking in die uitbuiting van grondstowwe te verseker.teen die 5de eeu v.c. het kartago, die grootste fenisiese kolonie, sy heerskappy oor groot dele van noord-afrika uitgebrei en 'n onderskeidelike bevolking, bekend as punies, het ontstaan. puniese vestings aan die libiese kus het oea (vandag tripoli), libdah (leptis magna) en sabratha ingesluit. hierdie vestings was almal in 'n gebied wat later sou bekendstaan as tripolis of \"drie stede\". libi\u00eb se huidige hoofstad, tripoli, se naam is hiervan afgelei.\ndie grieke het oos-libi\u00eb verower toe (volgens oorlewering) die orakel by delfi emigrante van die oorbevolkte eiland thera beveel het om 'n nuwe tuiste in noord-afrika te soek. in 631 v.c. het hulle die stad sirene gevestig.binne die volgende 200 jaar is nog vier belangrike griekse stede in die area gestig: barka (die huidige el mardzi); euhesperides (later berenike, hedendaagse benghazi); taucheira (later arsinoe, tans tokra) en apolloni\u00eb (susah), die hawe van sirene. saam met sirene was die stede bekend as die pentapolis (\"vyf stede\").\ndie romeine het beide streke van libi\u00eb verenig en vir meer as 400 jaar daarna was tripolitani\u00eb en sirena\u00efka welvarende romeinse provinsies. handelaars en vakmanne uit baie dele van die romeinse w\u00eareld het hulle in noord-afrika gevestig, maar die karakter van die stede in tripolitani\u00eb het hoofsaaklik punies gebly en in sirena\u00efka, grieks.\ndie arabiere het libi\u00eb in die 7de eeu n.c. verower. in die daaropvolgende eeue het baie van die inheemse volke islam as hul geloof aangeneem, sowel as die arabiese taal en kultuur. die ottomaanse turke het die land in die middel van die 16de eeu verower en die drie state waaruit libi\u00eb toe bestaan het (tripolitani\u00eb, sirena\u00efka en fezzan), het deel van die ottomaanse ryk gebly, met die uitsondering van die karamanli-dinastie wat feitelik selfregerend was. die karamanli's het van 1711 tot 1835 hoofsaaklik in tripolitani\u00eb regeer, maar het ook teen die middel van die 18de eeu invloed in sirena\u00efka en fezzan gehad. die hervereniging van die land was egter te danke aan 'n inval en besetting deur itali\u00eb. tydens die turks-italiaanse oorlog (1911\u20131912) het itali\u00eb die drie streke tegelykertyd in drie italiaanse kolonies verander.\n\n\n=== moderne geskiedenis ===\nin 1934 het itali\u00eb die naam \"libia\" aangeneem as die amptelike naam van die kolonie (wat bestaan het uit die drie provinsies: sirena\u00efka, tripolitani\u00eb en fezzan). idris al senoessi, die emir van sirena\u00efka, het die libiese verset teen itali\u00eb tussen die twee w\u00eareldoorlo\u00eb gelei. van 1943 tot 1951 was tripolitani\u00eb en sirena\u00efka onder britse administrasie, terwyl frankryk beheer oor fezzan gehad het. in 1944 het idris teruggekeer vanuit sy ballingskap in ka\u00efro, maar hy het geweier om permanent daar te bly tot sommige aspekte van buitelandse beheer in 1947 afgeskaf is. onder die voorwaardes van die 1947-vredesverdrag met die geallieerdes het itali\u00eb van enige aansprake op libi\u00eb afgesien. op 21 november 1949 het die algemene vergadering van die verenigde nasies 'n voorstel aangeneem dat libi\u00eb v\u00f3\u00f3r 1 januarie 1952 onafhanklik moes word. idris het libi\u00eb in daaropvolgende vn-verhandelinge verteenwoordig. op 24 desember 1951 het libi\u00eb sy onafhanklikheid as die \"verenigde koninkryk libi\u00eb\" verklaar: 'n grondwetlike en erflike monargie onder leiding van koning idris.\nin 1959 het die ontdekking van aansienlike oliereserwes en die daaropvolgende inkomste van petroleumverkope een van die w\u00eareld se armste nasies daartoe in staat gestel om 'n uiters welvarende staat te stig. alhoewel die olie libi\u00eb se finansies drasties verbeter het, het die bevolking gegrief geraak oor die toenemende konsentrasie van die nasie se rykdom wat in die hande van koning idris en die nasionale elite was. die misnoe\u00eb het aangehou toeneem met die opkoms van nasserisme ('n ideologie gebaseer op die  denkwyses van die voormalige egiptiese president, gamal abdel nasser) en arabiese nasionalisme. di\u00e9 ideologie\u00eb was gewild in noord-afrika en die midde-ooste.\nop 1 september 1969 het 'n klein groepie milit\u00eare offisiere, onder leiding van 'n 27-jarige weermagoffisier, moeammar al-ghaddafi, koning idris se regering tydens 'n staatsgreep omvergewerp. tydens die staatsgreep was idris in turkye vir mediese behandeling. sy neef, kroonprins hasan as-senoessi, het koning van libi\u00eb geword. dit was duidelik dat die rewolusion\u00eare offisiere hom nie b\u00f3 die staatsdienaars as koning wou aanstel nie en hasan het gou agtergekom dat hy aansienlik minder mag as die nuwe koning gehad het as toe hy 'n prins was. teen die einde van dieselfde dag (1 september) was hasan amptelik deur die offisiere onttroon en onder huisarres geplaas. die offisiere het die monargie afgeskaf en die nuwe libies arabiese republiek aangekondig. daar word tot met sy dood in 2011 na ghaddafi verwys as \"broederleier en leidsman van die rewolusie\", beide in regeringsverklarings en die amptelike pers.sedert die nederlaag van aan ghaddafi lojalistiese magte in 2011 is libi\u00eb verskeur onder talle mededingende, gewapende milisies wat met verskillende streke, stede en stamme verbonde is, terwyl die sentrale regering swak bly  en nie in staat is om sy gesag oor die land uit te oefen nie.\n\n\n== politiek ==\n\n\n=== politieke stelsel onder ghaddafi ===\ndaar was twee vertakkings in libi\u00eb se regering onder ghaddafi. die \"rewolusion\u00eare sektor\" het bestaan uit die rewolusion\u00eare leier ghaddafi, die rewolusion\u00eare komitees en die oorblywende lede van die 12-persoon rewolusion\u00eare kommandoraad (rkr), wat in 1969 gestig is. die geskiedkundige rewolusion\u00eare leierskap was nie verkose nie, en kon dus nie van hul amp ontneem word deur 'n verkiesing nie: hulle was aan bewind op grond van hulle deelname aan die rewolusie.\ndie wetgewende tak van die regering het bestaan uit plaaslike volkskongresse in elk van die 1500 stadswyke, 32 sha'biyat volkskongresse vir die verskillende streke en die nasionale algemene volkskongres van libi\u00eb. hierdie wetgewende liggame was verteenwoordig deur ooreenstemmende uitvoerende liggame: plaaslike volkskomitees, sha'biyat volkskomitees en die nasionale algemene volkskomitee of -kabinet.\nelke vier jaar het die lede van die plaaslike volkskongresse hulle eie leiers verkies en sekretarisse vir die volkskomitees, somtyds na afloop van debattering en 'n beslissende verkiesing. die leierskap van die plaaslike volkskongres het die plaaslike kongres by die volkskongres op die volgende vlak, verteenwoordig. die lede van die nasionale algemene volkskongres het die lede van die nasionale algemene volkskomitee (die kabinet) tydens hulle jaarlikse vergadering verkies.\ndie regering het beide staatsbeheerde en semi-selfbesturende media beheer. in 1977 het ghaddafi verklaar: \"die pers is 'n wyse waardeur die gemeenskap hulself kan uitdruk: dit is nie 'n wyse van uitdrukking vir private individue of regspersoonlike liggame nie\".politieke partye was deur die 1972 verbodsbepaling op partypolitiek akte nommer 71 verban. volgens die verenigingsakte van 1971 was die stigting van nieregeringsorganisasies wel toegestaan. omdat daar van hulle vereis was om aan die doelwitte van die rewolusie te voldoen, was die getalle kleiner as di\u00e9 in buurlande. daar was geen vakbonde nie, maar verskeie professionele verenigings was by die staatstruktuur ge\u00efntegreer as 'n derde pilaar, saam met die volkskongresse en -komitees. hierdie verenigings het nie die reg om te staak gehad nie. professionele verenigings het afgevaardigdes na die algemene volkskongres gestuur, waar hulle 'n verteenwoordigende mandaat gehad het.\n\n\n=== buitelandse verhoudings en binnelandse politieke situasie ===\n\n\n==== die koninkryk libi\u00eb ====\nlibi\u00eb se buitelandse verhoudings het baie wisselinge ondergaan sedert die staat op oukersaand 1951 geproklameer is. as 'n koninkryk het libi\u00eb 'n definitiewe pro-westerse standpunt ingeneem, alhoewel dit tot die konserwatiewe, tradisionele blok in die arabiese liga gereken is. die land het dan ook in 1953 'n amptelike lid van hierdie liga geword. die regering was 'n getroue geallieerde van die verenigde koninkryk en die verenigde state: beide lande het die reg tot 'n milit\u00eare basis in libi\u00eb behou. libi\u00eb het ook nou bande met frankryk, itali\u00eb en griekeland gesmee en 'n volle diplomatieke verhouding met die sowjetunie in 1955 gestig.\nalhoewel die regering arabiese sake ondersteun, waaronder ook die marokkaanse en algeriese onafhanklikheidsbewegings, het dit 'n baie klein aktiewe rol gehad in die arabies-israeliese konflik en die stormagtige inter-arabiese politiek van die 1950's en die vroe\u00eb 1960's. die koninkryk was gekenmerk deur sy noue bande met die weste, alhoewel dit self 'n hoofsaaklik konserwatiewe beleid tuis gevolg het.\n\n\n==== die ghaddafi-bewind ====\nn\u00e1 die 1969-staatsgreep het ghaddafi vinnig buitelandse bates genasionaliseer, buitelandse troepe uitgesit en buitelandse biblioteke en kultuursentra gesluit. op daardie stadium was libi\u00eb die vierde grootste olieprodusent in die nie-kommunistiese w\u00eareld, slegs oortref deur saoedi-arabi\u00eb, iran en venezuela. die ghaddafi-regering het spoedig libi\u00eb se oliemaatskappye genasionaliseer, algehele beheer oor sommige sake geneem en ander gedwing om meerderheidsbeheer aan die regering oor te gee. ghaddafi het mettertyd alle westerse oliewerkers uit die land gesit en die libiese olieproduksie het gevolglik dramaties gedaal. as gevolg van die nasionalisering van sy oliemaatskappye en die vsa-geleide sanksies (veral in 1992 deur die verenigde nasies) was libiese produksie teen 2005 steeds meer as 50% minder as teen die piek in 1970. ghaddafi het ook 'n sleutelrol gespeel in die bevordering van oliesanksies as 'n politiese wapen teen die weste. hy het gehoop dat 'n embargo en 'n toename in die olieprys in 1973 die weste (veral die verenigde state) sou oorreed om op te hou om steun aan israel te verleen. ghaddafi het beide oosterse (sowjetse) kommunisme \u00e9n westerse (amerikaanse) kapitalisme verwerp en beweer dat hy 'n middelweg vir sy regering beplan. ten spyte hiervan het hy tot die ineenstorting van die sowjetunie in 1991 meestal sowjetse ondersteuning ontvang.\nghaddafi se middelwegse beleid staan bekend as die derde internasionale teorie en, alhoewel dit hoofsaaklik in die islam gegrond is, bevat dit wel leerstellings van beide kapitalisme en kommunisme. behalwe vir islamitiese elemente bevat die beleid ook 'n aantal pragmatiese elemente wat gerig is op die bestryding van armoede en onkunde.\n\n\n===== politieke geskille met die vsa =====\nverhoudings tussen libi\u00eb en amerika het versleg toe libiese skares op 2 desember 1979 die amerikaanse ambassade in tripoli geplunder het. ghaddafi het na die voorval verwys as 'n \"spontane betoging\" en enige betrokkenheid ontken. daar word egter vermoed dat hy die aanval beveel het om simpatie te toon aan ruhollah khomeini, die leier van die irannese rewolusie van 1979 en die daaropvolgende nuwe irannese regering. in mei 1980 het die vsa alle diplomate uit die land onttrek, maar nie diplomatieke betrekkinge met libi\u00eb opgeskort nie.\nin 1980 het die libiese regering jimmy carter se broer, billy carter, $220 000 betaal om steun te werf vir beter diplomatieke betrekkinge tussen die vsa en libi\u00eb.\nop 6 mei 1981, vier en 'n half maande nadat ronald reagan president van die vsa geword het, het die amerikaanse regering die libiese regering daarvan beskuldig dat dit internasionale terrorisme ondersteun. alle libiese diplomate is uit die vsa gesit en die vsa het amptelik alle diplomatieke bande tussen die twee lande opgeskort. op dieselfde dag het die vsa die libiese \"volksburo\" (die libiese ambassade) in washington, d.c. gesluit. op 2 augustus 1981 het amerikaanse stralers twee aanvallende libiese vegvliegtuie tydens vsa-vlootoefeninge in die golf van sirte afgeskiet. libi\u00eb beskou di\u00e9 gebied as libiese waters, maar die vsa ontken hierdie aanspraak.\ndie reagan-administrasie het libi\u00eb as 'n onaanvaarbare speler op die internasionale verhoog gesien as gevolg van die land se ondersteuning van palestynse gewapende groepe, ondersteuning van die rewolusion\u00eare iran in die land se 1980\u20131988 oorlog teen saddam hussein se irak, en ondersteuning aan guerrillabewegings in verskillende dele van die w\u00eareld, waarvan baie separatistegroepe is, soos die ierse republikeinse le\u00ebr (irl), die euskadi ta askatasuna (eta) en die palestynse bevrydingsorganisasie (pbo).\nin maart 1982 het die vsa 'n verbod geplaas op die invoer van libiese petroleum en die uitvoer van amerikaanse nywerheidstegnologie-items (meeste waarvan vir olieproduksie gebruik is) na libi\u00eb; alhoewel europa nie dieselfde rigting gevolg het nie.\nverhoudinge tussen die verenigde koninkryk en libi\u00eb het gespanne geraak n\u00e1 die libiese ambassade-beleg in 1984, toe skote op 'n skare betogers gevuur is waarin 'n polisievrou omgekom het.\n\n\n===== milit\u00eare botsings en terreuraanvalle =====\ntydens botsings oor toegang tot die golf van sirte het die vsa libiese patrolliebote van januarie tot maart 1986 aangeval. na die aanvalle sou ghaddafi na hierdie gebied as die \"lyn van die dood\" verwys. later, op 14 april 1986, beveel ronald reagan groot bomaanvalle teen vermeende terroristestellings in tripoli en benghazi waarin ongeveer 60 mense sterf. die bomaanvalle het plaasgevind na amerikaanse beskuldigings van libiese betrokkenheid in 'n ontploffing op 5 april by die wes-berlynse la belle-nagklub, waarin drie mense gesterf het. di\u00e9 nagklub is dikwels deur amerikaanse weermaglede besoek. onder die minimum 15 sterfgevalle van die 14 april-bomaanval op libi\u00eb was ghaddafi se 15 maand-oue aangenome dogter. die aanval het egter o\u00ebnskynlik die gewenste uitwerking gehad, aangesien libiese aanvalle op amerikaners meer subtiel geraak het, met die uitsondering van die lockerbie-bomaanval. tydens di\u00e9 aanval het 270 mense uit 21 lande omgekom, n\u00e1 'n vliegtuig van pan am vlug 103 deur 'n bom vernietig is en slagoffers en brokstukke in die omgewing van lockerbie, skotland, ten gronde gestort het.\nn\u00e1 die aanval stel die verenigde nasies in 1992 sanksies teen libi\u00eb in werking in. uitgebreide diplomatieke maneuvers het in 1998 en 1999 uiteindelik gelei tot ghaddafi se oorhandiging van twee libi\u00ebrs vir verhoor van die aanval. die destydse suid-afrikaanse president, nelson mandela, het gehelp om libi\u00eb te oortuig om die verdagtes uit te lewer; hy het dan ook die nuus eerste aan die libiese volkskongres oorgedra. twee libiese intelligensie-agente is deur die federale aanklaers in die vsa en skotland beskuldig weens deelname aan die aanval. ses ander libi\u00ebrs is in hul afwesigheid verhoor vir 'n ander bomaanval op die 1989-uta vlug 772. die veiligheidsraad van die verenigde nasies het libi\u00eb beveel om die verdagtes te oorhandig, saam te werk met die pan am vlug 103- en uta vlug 772-ondersoeke, om skadevergoeding aan die slagoffers se families te betaal en alle steun aan terrorisme te be\u00ebindig. libi\u00eb se weiering om hieraan te voldoen het gelei tot die goedkeuring van vnvr resolusie 748 op 31 maart 1992, wat sanksies teen die staat ingestel het met die doel om libiese samewerking teweeg te bring. verdere libiese verontagsaming van die bevele het in november 1993 tot verdere sanksies deur die vn teen libi\u00eb gelei.\n\n\n===== dramatiese beleidsveranderinge en opheffing van westerse sanksies =====\nin januarie 2001 het die pan am vlug 103-verhoor met een skuldigbevinding (met lewenslange tronkstraf) en een kwytskelding ge\u00ebindig. ghaddafi veroordeel die skuldigbevinding. in 2003, meer as 'n dekade na die sanksies ingestel is, het libi\u00eb begin om dramatiese beleidsveranderinge ten opsigte van die westerse w\u00eareld te maak, met die voorneme om westers-libiese d\u00e9tente (politiese ontspanning) te bevorder. die libiese regering kondig aan dat hulle hul massavernietigswapenprogramme sal staak en op 12 september 2003 het die verenigde nasies die sanksies teen libi\u00eb opgehef, nadat libi\u00eb ingestem het om verantwoordelikheid vir die aanval te aanvaar en 'n uitbetaling van $2,7 miljard aan die families van die slagoffers van beide vlugte te maak. di\u00e9 besluit was deur baie westerse nasies verwelkom en gesien as 'n belangrike stap vir libi\u00eb om weer by die internasionale gemeenskap aan te sluit. sedert 2003 het libi\u00eb pogings aangewend om hulle bande met die europese unie en die vsa te normaliseer en het verwys na \"die libi\u00eb-model\"; 'n slagspreuk wat gebruik word as voorbeeld vir wat bereik kan word deur onderhandeling, eerder as geweld, wanneer daar welwillendheid aan beide kante is.\ndie vsa het dan ook op 26 februarie 2004 sy 23-jaarlange reisverbod na libi\u00eb opgehef. op 21 september daardie jaar het die amerikaners die oorblywende ekonomiese sanksies opgehef, asook die verbod op sommige van die libyan sanctions regulations, 31 c.f.r. part 550 en beperkings op eiendom en eiendomsbelange verwyder, wat voorheen in terme van die regulasies beperk is. verder het die vsa op 15 mei 2006 aangekondig dat hulle diplomatiese verhoudings met libi\u00eb ten volle sou herstel indien die land van hul wapenprogramme sou afsien. die vsa se departement van buitelandse sake het libi\u00eb ook van hul lys van staatsgeborgde terrorisme verwyder, n\u00e1 die land 27 jaar daarop verkeer het.\nop 16 oktober 2007 is libi\u00eb tydens 'n verkiesing aangewys om vanaf januarie 2008 vir twee jaar op die verenigde nasies se veiligheidsraad te dien.\n\n\n===== hiv-proefnemings (1999\u20132007) =====\nvyf bulgaarse verpleegsters en 'n palestynse dokter is daarvan beskuldig dat hulle 426 libiese kinders by 'n benghaziese kinderhospitaal met opset met hiv besmet het, as deel van 'n vermeende westerse komplot om die regime te destabiliseer. aanvanklik was daar 23 bulgare en verskeie libiese gesondheidsbeamptes beskuldig, maar 'n ondersoek het die getal tot vyf verpleegsters, twee dokters ('n bulgaarse en palestynse dokter) en 'n aantal libiese gesondheidsbeamptes verminder. in 2004 het die hof een bulgaarse dokter, dr. zdrawko georgief, wat slegs skuldig bevind is aan onwettige transaksies met buitelandse valuta, tot vier jaar tronkstraf gevonnis, sowel as 'n boete van 600 dinar. aangesien hy teen die tyd van sy vonnisoplegging reeds vir meer as vyf jaar in libiese hegtenis was, en dus sy vonnis reeds meer as uitgedien het, is hy uit die gevangenis bevry, maar nie toegelaat om libi\u00eb vir die daaropvolgende drie jaar te verlaat nie. die oorblywende vyf verpleegsters en die palestynse dokter is ter dood veroordeel. n\u00e1 'n herverhoor laat in 2006 is hulle weereens ter dood veroordeel. die hof se metodes is deur 'n aantal menseregte-organisasies gekritiseer en hulle uitspraak is sterk deur die verenigde nasies en europese unie afgekeur. hierdie veroordeling is egter op 17 julie 2007 gewysig tot lewenslange tronkstraf. n\u00e1 verlengde en ingewikkelde onderhandelings, met die samewerking van die europese unie, duitsland, frankryk en 'n aantal ander lande, is al vyf verpleegsters en die dokter vrygelaat en hulle het na bulgarye teruggekeer.\n\n\n==== opstand en burgeroorlog van 2011 ====\nna die rewolusion\u00eare veranderings in januarie 2011 in tunisi\u00eb en egipte het ook in benghazi 'n opstand teen die ghaddafi-bewind ontstaan. die regering het met hewige geweld daarop geantwoord. op 20 oktober 2011 is ghaddafi in sirte vermoor en op 23 oktober 2011 het die oorgangsraad die regering van libi\u00eb oorgeneem, wat ook deur die verenigde nasies erken is.\n\n\n==== tweede libiese burgeroorlog ====\ndie politiek van libi\u00eb is in 'n onsekere toestand weens die ineenstorting van die libiese arabiese jamahiriya (soos libi\u00eb onder ghaddafi bekend gestaan het) in 2011 en 'n voortdurende burgeroorlog tussen die raad van afgevaardigdes in tobroek en sy ondersteuners, die algemene nasionale kongres (gnc) in tripoli en sy ondersteuners, vermeng met voortdurende opstande deur verskillende djihadiste en stamelemente wat dele van die land beheer.die twee hoof rolspelers in die burgeroorlog was:\n\ndie algemene nasionale kongres (general national congress \u2013 gnc, wat sedert 2016 deur die regering van nasionale akkoord \u2013 government of national accord \u2013 gna \u2013 vervang is), gelei deur fayez al-sarraj, gebaseer in die hoofstad tripoli en gestig n\u00e1 mislukte milit\u00eare staatsgrepe en die hervestiging van die raad van afgevaardigdes na tobroek. die gna is die verenigde nasies erkende regering van libi\u00eb.\ndie raad van afgevaardigdes  (house of representatives \u2013 hor), wat in 2014 met 'n lae kiesersdeelname verkies is, en geskuif het na tobroek. die hor het maarskalk khalifa haftar aangestel as opperbevelvoerder van die libiese nasionale le\u00ebr met die missie om die hor se soewereiniteit oor die hele libiese grondgebied te herstel.lede van die raad van afgevaardigdes en die algemene nasionale kongres (gnc) het op 18 desember 2015 'n politieke ooreenkoms onderteken. ingevolge die ooreenkoms sal 'n presidentsraad van nege lede en 'n tussentydse regering van nasionale akkoord (gna) tot stand gebring word met die doel om binne twee jaar nuwe verkiesings te hou. die raad van afgevaardigdes sou voortgaan om te bestaan as 'n wetgewer en 'n raadgewende liggaam, bekend as die staatsraad, is saamgestel met lede wat deur die algemene nasionale kongres (gnc) aangewys is  hierdie voorstel is egter nie ge\u00efmplementeer nie en 'n gewapende stryd tussen die raad van afgevaardigdes en owerhede in tripoli duur voort tot in 2020.\nop 23 oktober 2020 is 'n permanente wapenstilstand onderteken om die oorlog te be\u00ebindig.\n\n\n==== na die burgeroorlog ====\nin desember 2021 was die land se eerste presidensi\u00eble verkiesing geskeduleer, maar is tot junie 2022 uitgestel.fathi bashagha is in februarie 2022 deur die parlement as eerste minister aangestel om 'n oorgangsadministrasie te lei, maar die dienende eerste minister abdul hamid dbeibah het geweier om mag oor te gee vanaf april 2022. in protes teen die dbeibah-regering het stamleiers van die woestyndorp ubari het die el sharara-olieveld, libi\u00eb se grootste olieveld, op 18 april 2022 gesluit. die sluiting het gedreig om binnelandse olietekorte in libi\u00eb te veroorsaak en die staatsbeheerde national oil corp. te verhinder om die ho\u00eb oliepryse op die internasionale mark te ontgin as gevolg van die 2022 russiese inval in die oekra\u00efne.\n\n\n=== menseregte ===\n\n\n==== menseregte onder ghaddafi ====\nvolgens die amerikaanse departement van buitelandse sake se menseregteverslag vir 2004 het libi\u00eb se outorit\u00eare regime steeds 'n swak rekord wat menseregte betref. sommige van die talle en ernstige mishandelinge deur die regering sluit in swak tronktoestande, willekeurige arrestasies en gevangehouding, gevangenes wat in afsondering aangehou word en politieke gevangenes wat vir baie jare sonder aanklag of verhoor aangehou word. die regbank word deur die staat beheer en daar bestaan geen reg tot 'n regverdige openbare verhoor nie. libi\u00ebrs het nie die reg om hulle regering te verander nie. vryheid van spraak, persvryheid, vryheid van vergadering, verenigingsreg, en godsdiensvryheid word beperk. onafhanklike menseregteorganisasies word verbied. etniese en stamgebonde minderhede ly onder diskriminasie en die staat hou vol om die arbeidsregte van buitelandse werkers te beperk.\nin 2005 het freedom house politieke regte in libi\u00eb 'n \"7\" gegee, waar \"1\" die vryste en \"7\" die minste vry is. burgerlike vryheid het ook 'n \"7\" ontvang en die land het is 'n vryheidsbepaling van \"nie vry nie\" toegeken.\n\n\n==== menseregte sedert 2011 ====\nvolgens human rights watch se jaarverslag 2016 word joernaliste steeds geteiken deur die gewapende groepe in libi\u00eb. die organisasie het bygevoeg dat libi\u00eb 'n baie lae rang in die 2015-persvryheidsindeks het, aangesien dit 154 uit 180 lande gelys word. homoseksualiteit is onwettig in libi\u00eb. vir die persvryheidsindeks van 2019 was libi\u00eb in die 162 plek uit 180 lande.\n\n\n=== weermag ===\ndie vorige nasionale le\u00ebr van libi\u00eb onder die ghaddafi-bewind is in die libiese burgeroorlog verslaan en ontbind. die tobroek-gebaseerde raad van afgevaardigdes wat beweer dat hulle die wettige regering van libi\u00eb is, het probeer om 'n milit\u00eare le\u00ebr bekend as die libiese nasionale le\u00ebr te vestig. gelei deur khalifa haftar, beheer hulle oos-libi\u00eb en 'n groot deel van die res. in mei 2012 het 'n geskatte 35 000 personeellede by die geledere aangesluit. die internasionaal erkende regering van nasionale akkoord (gna) wat in 2015 gestig is, het sy eie le\u00ebr wat die ou nasionale weermag vervang het, maar dit bestaan grotendeels uit somtyds ongedissiplineerde en ongeorganiseerde milisie-groepe.\ndie milisies het tot dusver geweier om in 'n sentrale veiligheidsmag ge\u00efntegreer te word. baie van hierdie milisies is gedissiplineerd, maar die magtigste van hulle beskou hulself as ondergeskik aan die uitvoerende rade van verskillende libiese stede. vir die gna is die sogenaamde libiese skild 'n belangrike mag. maar dit bly in wese 'n parallelle nasionale mag, wat op versoek, eerder as op bevel van die ministerie van verdediging, opereer.\n\n\n== klimaat ==\ndie land se klimaat is meestal droog met 'n woestynagtige karakter. die noordelike streke geniet egter 'n matiger mediterreense klimaat. die land het twee belangrike klimaatfaktore: die sahara-woestyn en die middellandse see. in die noorde van die land, wat ook die digbevolkste is, is daar aansienlik meer neerslag per jaar: tussen 200 en 300 mm per jaar. re\u00ebn is seisoenaal en kom veral in die herfs en die lente voor. ook hierdie noordelike strook ervaar droogtetye, met 'n ernstige droogte wat elke vyf of ses jaar voorkom. die strook word dan self ook deur die ontoeganklike sirtewoestyn in twee verdeel.\nsuid van die noordelike strook neem die neerslag drasties af, 200 mm per jaar en minder, soos mens verder van die kuslyn af beweeg. die dro\u00eb gebiede bevat baie \"wadi\"'s (dro\u00eb rivierbeddings) wat na 'n re\u00ebnval vir 'n kort periode met water gevul is. meeste van hierdie \"wadi\"'s mond in soutpanne uit en slegs 'n paar bereik uiteindelik die see.\ndie woestynagtige dele van die land ervaar uiters ho\u00eb temperature (temperature van byna 60 \u00b0c is al gemeet) en die nag-en dagtemperature verskil aansienlik van mekaar. soos mens na die noordelike kusstreek beweeg, word hierdie verskil kleiner en die gebied ervaar soms baie koel temperature in die winter.\ndaar kom 'n aantal natuurlike gevare in libi\u00eb voor, waaronder stofstorms en sandstorms. verder is daar ook sirokko's, of die gibli. 'n sirokko is 'n warm, dro\u00eb, stofbelaaide suidoostewind wat in die lente en herfs tussen een en vier dae lank waai.\n\n\n== geografie ==\nlibi\u00eb strek oor 1 759 541 km\u00b2 en is gevolglik die 16de grootste land in die w\u00eareld. die land is ietwat kleiner as indonesi\u00eb en rofweg dieselfde grootte as die amerikaanse deelstaat alaska. die lande grens in die noorde aan die middellandse see, algeri\u00eb en tunisi\u00eb in die weste, niger in die suidweste, tsjad en soedan in die suide en aan egipte in die ooste.die land se noordwestelike kusgebied bestaan uit 'n kusvlakte van sowat 100 km breed. di\u00e9 vlakte word bre\u00ebr soos mens verder die land ingaan en bestaan uit oases, steppes, soutpanne en strandmere. di\u00e9 gebied staan bekend as die djefara en gaan oor in 'n steenreeks, die dzjebel noefoessa wat 'n hoogste punt van 960 m het. die steenreeks dui die oorgang na die sahara aan.\ndie noordoostelike deel van die kusgebied (wat van die noordwestelike deel deur die sirtewoestyn geskei word), het 'n baie smaller kusvlakte; by sommige dele strek die dzjebel achdar tot amper aan die kuslyn. die dzjebel acdar is 'n kalksteengebergte met 'n hoogte van 860 m en daar word ook na hierdie gebergte as die \"groen berg\" verwys, vanwe\u00eb die immergroen plantegroei wat daar gevind word.\nnaas die twee kusgebiede vorm die res van die land deel van die saharawoestyn. die oostelike deel van die woestyn word die libiese woestyn genoem en strek tot in egipte.\ndaar is 'n klein aantal oases in die woestyngebiede, waarvan die twee belangrikstes ghadames en koefra is.\n\n\n=== libiese woestyn ===\ndie libiese woestyn dek 'n groot deel van die ooste van die land en is een van die dorste plekke op aarde. in sommige plekke mag daar dekades verbygaan sonder enige re\u00ebn en selfs in die hooglande is die re\u00ebnval onre\u00eblmatig: ongeveer een keer elke vyf tot tien jaar. by oeweina, 'n bergreeks naby die egiptiese en soedanese grenslyne, was die laaste genoteerde re\u00ebnval in september 1998. daar is 'n groot kom, die kattara-kom, aan die suide van die noordelikste eskarp, met die siwa-woestyn aan die weste. die kom word vlakker soos dit na die weste strek, tot by die djagboeb- en djaloe-oases.\ndie temperatuur in die libiese woestyn kan ook uiterstes bereik: in 1922 is 'n lugtemperatuur van 57,8 \u00b0c wes van tripoli gemeet. hierdie meting word oor die algemeen aanvaar as die hoogste aangetekende natuurlike lugtemperatuur wat ooit op die aarde waargeneem is. daar is 'n paar onbewoonde oases wat oor die woestyn versprei is. di\u00e9 oases is gewoonlik verbind aan die grootste komme en water kan bereik word deur 'n meter (of minder) in die sand te grawe. in die weste is daar 'n wyd uitgespreide groep oases in onverbinde vlak oases: die koefra-groep, wat bestaan uit die koefra-, rebiana- en tazerbo-oases. buiten die eskarpe word die algemene platheid van die gebied slegs onderbreek deur 'n reeks plato's en massiewe naby die middelpunt van die woestyn, ongeveer waar die egiptiese, soedannese en libiese grense ontmoet.\nverder na die suide is die berggroepe arkenoe, oeweinat en kissoe. hierdie granietberge is antiek en het lank voor die omringende sandstene gevorm. die bergreekse van arkenoe en wes-oeweinat is ringvormig. oos-oeweinat (die hoogste punt in die libiese woestyn) is 'n verhoogde sandsteenplato wat grens aan die westelike granietdeel. verweerde vulkaniese verskynsels is oor die vlakte noord van oeweinat versprei.\nmet die ontdekking van olie in die 1950's is ook 'n massiewe waterdraer onder 'n groot deel van die land ontdek. die water wat daarin bevat word dateer van voor die vorige ystydperke en is selfs ouer as die saharawoestyn. die land is ook die tuiste van die arkenoe-kraters: dubbel impakkraters wat in die woestyn gevind kan word.\n\n\n== ekonomie ==\ndie burgeroorlog het 'n negatiewe invloed op die libiese ekonomie. libiese burgers het te kampe met ekonomiese ontberings, onder meer inflasie, korrupsie en smokkelary, wat die land se kontantreserwes laat wegsmelt.die libiese ekonomie bly steeds grootliks afhanklik van die inkomste uit die oliesektor, hoewel die huidige burgeroorlog hierdie sektor ontwrig. in die verlede het ho\u00eb inkomstes uit die olienywerheid en libi\u00eb se klein bevolking beteken dat libi\u00eb een van die hoogste bruto binnelandse produk (bbp) in afrika gehad het wat gedurende die ghaddafi-bewind die libiese staat toegelaat om 'n uitgebreide en indrukwekkende standaard vir sosiale sekuriteit te bied, veral op die gebied van behuising en onderwys.in 2009, met die daling in oliepryse weens die resessie wat die hele w\u00eareld getref het, daal die libiese bbp van 87 miljard tot 63 miljard amerikaanse dollar dit het die volgende jaar effens gestyg, maar die arabiese lente en die twee opeenvolgende burgeroorlo\u00eb in 2011 en toe vanaf 2014 het die land se ekonomie, waarvan die verskillende mededingende faksies meeding om oliebronne, heeltemal ontwrig. in 2011 het die bbp tot 34 miljard amerikaanse dollar gedaal. die bbp het wel in 2017 tot 51 miljard amerikaanse dollar gestyg. ten spyte van die styging het die land steeds nog nie tot die vlak van die ekonomie voor die krisis herstel nie. in 2019 het die internasionale monet\u00eare fonds (imf) aangedui dat libi\u00eb die 96 hoogste nominale bbp in die w\u00eareld het en dit beloop 33 miljard amerikaanse dollar.die w\u00eareldvoedselprogram (wvp) het in januarie 2020 ongeveer 78 000 mense in nood bereik deur sy programme in libi\u00eb: algemene voedselverspreiding, noodvoedsel-lewering as pakkette vir migrante in stedelike gebiede, noodvoedselverspreiding deur die vinnige reaksiemeganisme aan mense wat binnelands gevlug het, skoolvoeding  en kos vir opleidingsinisiatiewe in sebha.\n\n\n=== onlangse ekonomiese geskiedenis ===\ntot in die vyftigerjare van die twintigste eeu word libi\u00eb as een van die armste lande ter w\u00eareld beskou, veral as gevolg van die onproduktiwiteit van die gebied. teen 1977 het libi\u00eb egter die hoogste jaarlikse inkomste per kapita van die vasteland van afrika aangeteken, danksy die ontginning van groot olievelde. olie ontginning is in 1959 begin en na 1970 genasionaliseer. benewens die nasionalisering van die belangrikste hulpbronne van die land, en produksie-aktiwiteite, het die nuwe regime ook bel\u00ea in die ontwikkeling van ligte nywerhede en infrastruktuur en in die modernisering van die landbou, terwyl hy immigrasie bevoordeel het, om die skaarsheid te vergoed van arbeid. die daling in oliepryse in die tagtigerjare het die land se potensiaal vir ontwikkeling dan verminder, tot die punt dat die bbp 'n gemiddelde daling van 5,4% in daardie dekade aangeteken het; in die negentigerjare is die ekonomiese prentjie be\u00efnvloed deur die ekonomiese sanksies wat die vn in 1991 deur libi\u00eb opgel\u00ea is, wat in 1997 opgehef is.\nvanaf die 1990s het libi\u00eb in vergelyking met sy buurlande 'n uiters lae vlak van beide absolute en relatiewe armoede geniet. libiese amptenare het in die drie jaar voor 2006 ekonomiese hervormings uitgevoer as deel van 'n groter veldtog om die land by die w\u00eareldwye kapitalistiese ekonomie te herintegreer. hierdie poging het vaart gekry n\u00e1 sanksies deur die verenigde nasies in september 2003 opgehef is en libi\u00eb in desember van dieselfde jaar aangekondig het dat hulle hul planne vir die bou van massavernietigingswapens sal laat vaar het.libi\u00eb was voor die burgeroorlog besig met 'n aantal markgerigte hervormings. aanvanklike stappe het aansoek om lidmaatskap van die w\u00eareldhandelsorganisasie (who), die inkorting van toelae en aangekondigde planne vir privatisering ingesluit. die bou- en vervaardigingsektors wat nie deel van die olienywerheid uitmaak nie, het op daardie stadium sowat 20% van die bbp uitgemaak en het uitgebrei om die prosessering van meestal landbouprodukte, tot die produksie van petrochemikalie\u00eb, yster, staal en aluminium in te sluit. die klimaatstoestande en skraal grond beperk die landboukundige opbrengs aansienlik en ongeveer 75% van libi\u00eb se voedsel moet tradisioneel ingevoer word. suid-afrika het hoofsaaklik voedselprodukte, naas verwerkte goedere, na libi\u00eb uitgevoer.toegang tot water is ook 'n probleem en sowat 28% van die land se bevolking het in 2000 geen toegang tot veilige drinkwater gehad nie.onder die vorige eerste ministers, sjokri ghanem, en bagdadi magmoedi, het libi\u00eb 'n bloeitydperk in die besigheidsektor te ervaar. baie staatsbestuurde nywerhede was besig om geprivatiseer te word. 'n groot aantal internasionale oliemaatskappye het na die land teruggekeer, ondermeer die oliereuse shell en exxonmobil. toerisme is ook geprioritiseer en het 'n verhoogde aanvraag vir hotelakkommodasie en lughawekapasiteit saamgebring. 'n multi-miljoen-dollar vernuwing van libiese lughawens is in 2006 deur die staat goedgekeur om aan die aanvraag te voldoen. in 2007 het ongeveer 130 000 mense libi\u00eb elke jaar besoek.\n\n\n== demografie ==\nlibi\u00eb het 'n klein bevolking binne-in die land se groot terrein, met 'n bevolkingsdigtheid van ongeveer drie mense per vierkante kilometer in die twee noordelike streke tripolitani\u00eb en sirena\u00efka, en minder as een persoon per vierkante kilometer elders. libi\u00eb is dus een van die ylbevolkste lande (volgens area) in die w\u00eareld. 90% van die bevolking woon op minder as 10% van die land se oppervlakte, meestal langs die kus.libiese boorlinge is 'n mengsel van inheemse berbervolke en arabiere wat later in die land gearriveer het. daar is klein toeareg- en toeboestamme wat in die suide gekonsentreer is en nomadiese of semi-nomadiese leefwyses lei. die grootste deel van die buitelandse inwoners is van ander afrikalande afkomstig; beide noord-afrika (hoofsaaklik egiptenare en tunisi\u00ebrs) en suider-afrika. volgens die amerikaanse central intelligence agency se world fact book, bestaan 97% van die bevolking uit libiese berbers en arabiere; die ander 3% is grieke, maltese, italianers, egiptenare, afgane, turke, indi\u00ebrs en afrikane van suid van die sahara. hierdie beraming neem egter net wettige burgers in ag, terwyl libi\u00eb ook die tuiste van 'n groot onwettige afrika-bevolking van suid van die sahara is, wat volgens sommige beramings meer as 'n miljoen tel.die hooftaal wat in libi\u00eb gepraat word is arabies, dit is ook die land se amptelike taal. die verskeie berbertale (ook bekend as tamazight) wat deur libiese berbers gepraat word, het geen amptelike status nie. berbersprekers woon veral in die dzjebel nefoessa-streek, in die dorp zoewarah (aan die kus), en die stad-oases soos ghadames en ghat. italiaans en engels word soms in die groter stede gepraat, alhoewel italiaanse sprekers meestal aan die ouer generasies behoort.\ndie gesinslewe is baie belangrik in libiese gesinne en die meerderheid gesinne woon in woonstelblokke en huise, soos hulle inkomste toelaat. alhoewel die libiese arabiere tradisioneel nomadiese leefwyses in tente gevoer het, is hulle ook nou in verskeie dorpe en stede gevestig. dit is hieraan te wyte dat hulle ou lewenswyses en tradisies besig is om te verdwyn. 'n klein dog onbekende aantal libi\u00ebrs woon steeds in die woestyn soos hulle families vir eeue reeds gedoen het. meeste van die bevolking werk in die diens- en nywerheidssektors, met 'n klein persentasie wat in landbou bedrywig is.\n\n\n=== grootste stede in libi\u00eb ===\n\n\n=== onderwys ===\nhoewel onderwys voortgaan in libi\u00eb word dit be\u00efnvloed deur die voortslepende burgeroorlog. die president van die internasionale komitee van die rooi kruis, peter maurer, het in 2020 ges\u00ea dat burgerlikes in libi\u00eb swaarkry as gevolg van die oorlog, wat woonbuurte, gesondheidsfasiliteite en skole be\u00efnvloed het. maurer verduidelik in 'n verklaring aan die einde van sy besoek aan libi\u00eb dat een uit vier libi\u00ebrs geraak word deur die konflik, wat sy negende jaar betree het. volgens die rooikruisbeampte het die aggressie teen die hoofstad gelei tot die sluiting van 220 skole, en die ontwrigting van gesondheidsdienste en onderwys, benewens 'n toenemende skaarste aan noodsaaklike voorrade.die basis vir onderwys en opleiding geskep gedurende die ghadafi-era is egter omvangryk. in 2004 het libi\u00eb se bevolking 1,7 miljoen skoliere en studente ingesluit, waarvan 270 000 op tersi\u00eare vlak gestudeer het. onderwys is gratis vir alle libiese burgers en verpligtend tot en met sekond\u00eare vlak. libi\u00eb het die hoogste geletterdheid in noord-afrika: meer as 82% van die bevolking kan lees en skryf. n\u00e1 libi\u00eb in 1951 onafhanklik geword het, is die land se eerste universiteit, die universiteit van libi\u00eb, in benghazi gestig. in die akademiese jaar van 1975/76 was daar 'n beraamde 13 418 universiteitstudente. met die ingang van 2004 het hierdie getal tot meer as 200 000 gegroei, met 'n addisionele 70 000 mense wat by die ho\u00ebr tegniese en ambagtelike sektor aangesluit het. die spoedige toename in die aantal studente in die ho\u00ebr onderwyssektor is weerspie\u00ebl deur 'n toename in die aantal instellings wat sulke onderwys bied. sedert 1975 het die aantal universiteite gegroei van twee tot nege en, na hulle ingebruikneming in 1980, is daar tans 84 ho\u00ebr tegniese en ambagtelike institute (met 12 publieke universiteite). libi\u00eb se ho\u00ebronderwys word deur 'n publieke begroting gefinansier. vir die 1998-begroting het 38,2% van die nasionale begroting uit toedelings aan die onderwys bestaan. die grootste universiteite in libi\u00eb is el fateh universiteit in tripoli en garyounis universiteit in benghazi.\n\n\n=== geloof ===\nislam is verreweg die oorheersende geloof in libi\u00eb: 96,6% van die bevolking assosieer hulself met hierdie geloof. die oorgrote meerderheid libiese moslems behoort aan die soenni-islam, wat beide 'n spirituele gids vir individue is en 'n hoeksteen van die regeringsbeleid. 'n klein minderheid (tussen 5 en 10%) is volgelinge van ibadisme, veral in die dzjebel nefoessa en in zoewarah.\nv\u00f3\u00f3r die 1930's was die senoessi-beweging die prim\u00eare islamitiese beweging in libi\u00eb. die beweging was 'n godsdienstige herlewing wat by die woestynleefwyse aangepas is. die beweging het geloofshuise of \"zaiwa\"'s in tripoliatani\u00eb en fezzan gehad, maar hulle invloed was sterkste in sirena\u00efka. die beweging het di\u00e9 streek van onrus en anargie gered en die sirena\u00efse stamme 'n godsdienstige gehegtheid en gevoelens van eendrag en doelgerigtheid gebied. hierdie islamitiese beweging, wat uiteindelik deur beide die italiaanse inval en die latere ghaddafi-regering vernietig is, was baie konserwatief en het ietwat verskil van die islam wat vandag in libi\u00eb bestaan. ghaddafi het verklaar dat hy 'n eerbiedige moslem is en sy regering ondersteun islamitiese instellings, asook w\u00eareldwye bekering na islam. 'n libiese vorm van soefisme is ook algemeen in dele van die land.behalwe die oorheersende moslem-meerderheid is daar ook klein christelike gemeenskappe wat byna geheel en al uit buitelanders bestaan. daar is 'n klein anglikaanse gemeenskap in tripoli, wat bestaan uit afrikane wat na libi\u00eb ge\u00efmmigreer het en deel vorm van die egiptiese bisdom. daar is ook 'n beraamde 40 000 rooms-katolieke in libi\u00eb wat deur twee biskoppe bedien word: een in tripoli (wat die italiaanse gemeenskap dien) en een in benghazi (wat die maltesiese gemeenskap dien).\ntot onlangs was libi\u00eb die tuiste van een van die oudste joodse gemeenskappe in die w\u00eareld, wat uit ten minste 300 v.c. dateer. 'n reeks pogrome wat in november 1945 begin het en byna drie jaar voortgeduur het, het libi\u00eb se joodse bevolking drasties verminder. in 1948 was daar ongeveer 38 000 jode oor in die land. met libi\u00eb se onafhanklikheidswording in 1951 het meeste van die joodse gemeenskap ge\u00ebmigreer. n\u00e1 die suezkrisis van 1956 is byna alle jode gedwing om uit die land te vlug.\n\n\n== kultuur ==\nlibi\u00eb se kultuur kan vergelyk word met di\u00e9 van omliggende magreb-state. libi\u00ebrs beskou hulleself as deel van 'n groter arabiese gemeenskap. die libiese staat is geneig om hierdie gevoel te versterk deur arabies as die enigste amptelike taal te oorweeg en die leer en selfs die gebruik van die berbertale te verbied. libiese arabiere het 'n erfenis in die tradisies van die nomadiese bedoe\u00efene en assosieer hulself met 'n spesifieke bedoe\u00efenestam.\nlibi\u00eb besit nie baie teaters of kunsgalerye nie, alhoewel daar in die laaste paar jaar 'n herlewing in die kunsw\u00eareld was en privaatgalerye nou gewild word. vir 'n lang tydperk was daar ook geen publieke teaters gewees nie en slegs 'n klein aantal bioskope wat buitelandse rolprente vertoon het. tradisionele volkskultuur is volop en geselskappe verskaf musiek en dansopvoerings by gereelde feeste, beide in libi\u00eb en oorsee. die musiek en dansgewoontes van die toearegs is gewild in ghadames en in die suide.\nlibiese televisieprogramme is meestal in arabies, maar saans is daar 'n halfuurlange nuusuitsending in engels en in frans. die regering het streng beheer oor alle uitlaatkleppe van die media. 'n analise deur die committee to protect journalists het gevind dat libi\u00eb se media die nouste beheer word van alle lande in die arabiese w\u00eareld. om dit te bekamp, beplan die regering om private media in te bring, 'n inisiatief wat bedoel is om die land se media meer erkenning te gee.baie libi\u00ebrs besoek die land se strande. libi\u00eb se goed bewaarde argeologiese vondsplekke (soos leptis magna) is ook gewild en word beskou as die bes bewaarde romeinse argeologiese vondsplekke in die w\u00eareld.die nasie se hoofstad, tripoli, spog met baie goeie museums en argiewe, onder andere die regeringsbiblioteek, die etnografiese museum, die argeologiese museum, die nasionale argiewe, die epigrafiese museum en die islamitiese museum. die dzjoemhoerija-museum, wat in oorleg met unesco gebou is, is moontlik die land se bekendste museum.\n\n\n== sport ==\nsokker is die gewildste sportsoort in libi\u00eb. die land het die afrikanasiesbeker 1982 gehuisves en amper vir die fifa sokker-w\u00eareldbekertoernooi in 1986 gekwalifiseer. die libiese nasionale sokkerspan het ook amper die afcon 1982 gewen; hulle het die eindstryd teen ghana met 6\u20137 n.s. verloor. in 2014 het libi\u00eb die afrikanasieskampioenskap gewen nadat hulle ghana in die eindstryd geklop het. hoewel die nasionale span nog nie 'n vername toernooi gewen of vir 'n sokker-w\u00eareldbeker kon kwalifiseer nie, is daar steeds baie passie vir die sport en die gehalte van sokker verbeter.perderesies is ook 'n gewilde sport in libi\u00eb. dit is 'n tradisie tydens baie spesiale geleenthede en feesdae.\n\n\n== internasionale rangordes ==\n\n\n== verwysings ==\n\n\n== bronne ==\nalgemeen(en)  \"libya\". encyclop\u00e6dia britannica. besoek op 27 julie 2023.\n(en)  \"libya\". central intelligence agency. besoek op 27 julie 2023.hierdie artikel is deels vertaal uit die engelse wikipedia-artikel, \"libya\"(en)  wright, muhannad b. nations of the modern world: libya, ernest benn ltd, 1969\nw\u00eareldspektrum: libi\u00eb\n(en)  libya by die us department of state's background notes\n(en)  libya, anthony ham, lonely planet publications, 2002, isbn 0-86442-699-2\n(en)  libya handbook, jamez azema, footprint handbooks, 2001, isbn 1-900949-77-6\n(en)  harris, david a. (2001). in the trenches: selected speeches and writings of an american jewish activist, 1979\u20131999. ktav publishing house, inc. isbn 0-88125-693-5\n\n\n== eksterne skakels ==\n(en)  toerisme-inligting oor libi\u00eb op wikivoyage\n(en)  algemene volkskomitee (die kabinet) geargiveer 23 november 2008 op wayback machine\n(en)  die volkskomitee van buitelandse sake geargiveer 12 november 2006 op wayback machine\n(en)  bbc nuus landsprofiel: libya\n(en)  dmoz.org \u2013 libya"