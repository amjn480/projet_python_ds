"l'imperi rom\u00e0 d'orient, conegut igualment com a imperi bizant\u00ed en la seva fase medieval, fou la part oriental de l'imperi rom\u00e0, amb capital a constantinoble (actualment istanbul i antigament bizanci), que despr\u00e9s de la caiguda de l'imperi rom\u00e0 d'occident el 476 assum\u00ed la jurisdicci\u00f3 sobre la totalitat de l'imperi i es mantingu\u00e9 durant un mil\u00b7lenni fins a la seva conquesta pels otomans el 1453. fou la major pot\u00e8ncia econ\u00f2mica, cultural i militar d'europa durant gran part de la seva exist\u00e8ncia. la denominaci\u00f3 \u00abimperi bizant\u00ed\u00bb \u00e9s un terme anacr\u00f2nic inventat amb posterioritat a la seva desaparici\u00f3. els seus habitants s'hi referien simplement com a imperi rom\u00e0 (grec: \u03b2\u03b1\u03c3\u03b9\u03bb\u03b5\u03af\u03b1 [\u03c4\u1ff6\u03bd] \u1fe5\u03c9\u03bc\u03b1\u03af\u03c9\u03bd, vassilia [ton] rom\u00e9on; llat\u00ed: imperium romanum) o romania (\u1fe5\u03c9\u03bc\u03b1\u03bd\u03af\u03b1) i es consideraven romans.\nentre el segle iv i el segle vi, diversos esdeveniments clau marcaren un per\u00edode de transici\u00f3 durant el qual l'orient grec i l'occident llat\u00ed de l'imperi seguiren camins diferents. en primer lloc, constant\u00ed i (r. 324-337) emprengu\u00e9 reformes, trasllad\u00e0 la capital a constantinoble i legalitz\u00e0 el cristianisme. seguidament, teodosi i (r. 379-395) convert\u00ed el cristianisme en religi\u00f3 oficial i persegu\u00ed les altres religions. finalment, heracli (r. 610-641) refongu\u00e9 l'estructura militar i administrativa de l'imperi i establ\u00ed el grec com a llengua oficial en detriment del llat\u00ed. malgrat que era la continuaci\u00f3 de l'imperi rom\u00e0 de l'antiguitat i en conservava les tradicions, els historiadors moderns veuen l'imperi rom\u00e0 d'orient com una fase a part en tant que tenia la capital a constantinoble, un nucli cultural grec en lloc de llat\u00ed i el cristianisme ortodox oriental com a base religiosa.les seves fronteres fluctuaren al llarg dels segles. assol\u00ed la seva m\u00e0xima extensi\u00f3 durant el regnat de justini\u00e0 i (r. 527-565), quan reconquer\u00ed gran part de la costa mediterr\u00e0nia occidental, incloent-hi el nord d'\u00e0frica, it\u00e0lia i la ciutat de roma, que rest\u00e0 sota el seu control durant uns altres dos segles. la guerra romano-sass\u00e0nida del 602-628 exhaur\u00ed els recursos de l'imperi, que ced\u00ed definitivament les seves prov\u00edncies m\u00e9s pr\u00f2speres, egipte i s\u00edria, al califat \u00e0rab durant l'expansi\u00f3 de l'islam al segle vii. sota la dinastia maced\u00f2nia (segles x i xi), l'imperi torn\u00e0 a expandir-se i florir durant el renaixement macedoni. aquests dos segles d'estabilitat s'acabaren amb la caiguda de gran part d'anat\u00f2lia en mans dels turcs selj\u00facides despr\u00e9s de la batalla de manazkert (1071), que obr\u00ed la porta a l'assentament de la pen\u00ednsula pels turcs.\nl'imperi ressorg\u00ed sota la dinastia comn\u00e8 i al segle xii constantinoble ja tornava a ser la ciutat m\u00e9s rica d'europa. tanmateix, el 1204 pat\u00ed un rev\u00e9s catastr\u00f2fic amb la quarta croada, en la qual la capital imperial fou saquejada i els territoris romans foren dividits entre estats grecs i llatins en constant rivalitat. malgrat que un dels seus estats successors aconsegu\u00ed recuperar constantinoble i restablir l'imperi rom\u00e0 d'orient el 1261, durant els dos \u00faltims segles de la seva hist\u00f2ria no fou m\u00e9s que un dels diversos estats petits que competien per imposar els seus interessos a la regi\u00f3. els otomans anaren conquerint els seus territoris restants en el transcurs de les guerres romano-otomanes dels segles xiv i xv. la caiguda de constantinoble en mans dels turcs el 1453 constitu\u00ed el punt final de l'imperi rom\u00e0 d'orient. el seu \u00faltim estat successor, l'imperi de trebisonda, fou conquerit pels otomans vuit anys m\u00e9s tard.\n\n\n== nom ==\n\nels seus habitants coneixien l'imperi rom\u00e0 d'orient com a \u00abimperi rom\u00e0\u00bb (llat\u00ed: imperium romanum), \u00abimperi dels romans\u00bb (grec: \u03b2\u03b1\u03c3\u03b9\u03bb\u03b5\u03af\u03b1 [\u03c4\u1ff6\u03bd] \u1fe5\u03c9\u03bc\u03b1\u03af\u03c9\u03bd, vassilia ton rom\u00e9on o \u1f00\u03c1\u03c7\u1f74 \u03c4\u1ff6\u03bd \u1fe5\u03c9\u03bc\u03b1\u03af\u03c9\u03bd, arkh\u00ed ton rom\u00e9on; llat\u00ed: imperium romanorum), \u00abromania\u00bb (\u1fe5\u03c9\u03bc\u03b1\u03bd\u03af\u03b1), \u00abrep\u00fablica romana\u00bb (grec: \u03c0\u03bf\u03bb\u03b9\u03c4\u03b5\u03af\u03b1 \u03c4\u1ff6\u03bd \u1fe5\u03c9\u03bc\u03b1\u03af\u03c9\u03bd, politia ton rom\u00e9on; llat\u00ed: res publica romana) o \u00abroma\u00eds\u00bb (\u1fe5\u03c9\u03bc\u03b1\u0390\u03c2). els seus ciutadans es consideraven romans (\u1fe5\u03c9\u03bc\u03b1\u1fd6\u03bf\u03b9, romei) i, de fet, els grecs continuaren referint-se a la seva llengua com a \u00abrom\u00e0\u00bb (\u03c1\u03c9\u03bc\u03b1\u03af\u03b9\u03ba\u03b1, romeika) fins al segle xix. a partir del 1204, quan l'imperi rom\u00e0 d'orient qued\u00e0 redu\u00eft fonamentalment a les seves prov\u00edncies completament gregues, es comen\u00e7\u00e0 a fer servir el nom \u00abhel\u00b7lens\u00bb.malgrat que fou un estat multi\u00e8tnic durant gran part de la seva hist\u00f2ria i que mantingu\u00e9 vives les tradicions romanohel\u00b7len\u00edstiques, els seus contemporanis occidentals i septentrionals identificaren l'imperi rom\u00e0 d'orient amb el seu element grec, cada vegada m\u00e9s predominant. les fonts medievals occidentals tamb\u00e9 es referien a l'imperi com a \u00abimperi dels grecs\u00bb (llat\u00ed: imperium graecorum) i al seu emperador com a \u00abemperador dels grecs\u00bb (imperator graecorum). aquests termes es feien servir per distingir-lo del sacre imperi romanogerm\u00e0nic, que reivindicava el llegat de l'imperi rom\u00e0 cl\u00e0ssic a occident. aquesta distinci\u00f3 no existia ni al m\u00f3n isl\u00e0mic ni al m\u00f3n eslau, que veien l'imperi directament com a continuaci\u00f3 de l'imperi rom\u00e0 de l'edat antiga. els otomans empraren el nom millet-i r\u00fbm ('naci\u00f3 romana') fins al segle xx per referir-se als antics s\u00fabdits de l'imperi rom\u00e0 d'orient, \u00e9s a dir, la comunitat cristiana ortodoxa de l'imperi otom\u00e0.\nel terme \u00abimperi bizant\u00ed\u00bb no fou encunyat fins al 1557, m\u00e9s d'un segle despr\u00e9s de la caiguda de l'imperi, quan l'historiador alemany hieronymus wolf el feu servir en una col\u00b7lecci\u00f3 de fonts hist\u00f2riques anomenada corpus historiae byzantinae. deriva de \u00abbizanci\u00bb, el nom de la ciutat a la qual constant\u00ed i el gran transfer\u00ed la seva capital des de roma i que fou reconstru\u00efda i rebatejada com a \u00abconstantinoble\u00bb. a partir d'aquell moment, \u00abbizanci\u00bb caigu\u00e9 en des\u00fas fora de contextos hist\u00f2rics i po\u00e8tics. la publicaci\u00f3 de la byzantine du louvre (corpus scriptorum historiae byzantinae) el 1648 i de la historia byzantina de du cange el 1680 estengu\u00e9 l'\u00fas del nom \u00abimperi bizant\u00ed\u00bb entre els autors francesos, incloent-hi montesquieu. tanmateix, fou poc utilitzat al m\u00f3n occidental fins a mitjans del segle xix i, malgrat que avui en dia t\u00e9 un \u00fas for\u00e7a ampli, continua sent objecte de cr\u00edtica pel seu car\u00e0cter anacr\u00f2nic i els seus biaixos ideol\u00f2gics, pol\u00edtics i ling\u00fc\u00edstics. l'historiador john bagnell bury, autor d'un conjunt d'obres considerades \u00abun dels m\u00e0xims exponents del renaixement dels estudis bizantins\u00bb, rebutj\u00e0 el nom \u00abimperi bizant\u00ed\u00bb, tot destacant l'arbitrarietat del l\u00edmit entre l'imperi rom\u00e0 i el suposat imperi bizant\u00ed.\n\n\n== hist\u00f2ria ==\n\n\n=== antecedents ===\narribat el segle iii, l'imperi rom\u00e0 dominava un extens territori centrat en el mar mediterrani. a grans trets, les prov\u00edncies orientals, que havien passat per un proc\u00e9s d'hel\u00b7lenitzaci\u00f3 durant la seva pertinen\u00e7a a l'imperi macedoni i els seus successors, estaven m\u00e9s urbanitzades que les occidentals. a m\u00e9s a m\u00e9s, occident pat\u00ed m\u00e9s els efectes de la crisi del segle iii que orient. aquestes fissures entre un orient hel\u00b7lenitzat i ben arrelat i un occident llatinitzat i menys consolidat anaren eixamplant-se amb el pas dels segles.\n\n\n=== del segle iii al segle v ===\na finals del segle iii, diocleci\u00e0 va instituir el r\u00e8gim de govern conegut amb el nom de tetrarquia per tal d'assegurar el control de l'imperi rom\u00e0 i fer-ne m\u00e9s eficient l'administraci\u00f3: l'imperi va ser dividit en dues meitats governades per dos emperadors (augusts o augusti), cada un dels quals incorporava al govern un \u00abviceemperador\u00bb i futur hereu (c\u00e8sar o caesares). despr\u00e9s de l'abdicaci\u00f3 de diocleci\u00e0, el sistema va perdurar pocs anys i es va obrir un per\u00edode de guerres civils que no van concloure fins al 324, quan constant\u00ed i va unificar ambdues parts de l'imperi. constant\u00ed va reconstruir la ciutat de bizanci, que seria la nova capital al 330, i la va anomenar nova roma, tot i que popularment se la coneixia amb el nom de constantinoble (en grec, constantinoupolis o 'ciutat de constant\u00ed'). la nova administraci\u00f3 va instal\u00b7lar-se en la capital, que tenia una situaci\u00f3 estrat\u00e8gica envejable ben situada al nus de les rutes comercials m\u00e9s importants de la mediterr\u00e0nia oriental.\na la mort de l'emperador teodosi (395), l'imperi es va dividir definitivament: flavi honori, el seu fill gran, va heretar-ne la meitat occidental amb capital a mediol\u00e0num, mentre que al seu altre fill, arcadi, li va correspondre la meitat oriental amb capital a constantinoble. per a la majoria dels autors, \u00e9s a partir d'aquest moment quan comen\u00e7a pr\u00f2piament la hist\u00f2ria de l'imperi rom\u00e0 d'orient, que es perllongaria durant gaireb\u00e9 un mil\u00b7lenni.\ncap a l'any 432 els huns van quedar units sota el rei ruas, que va donar suport a aeci en les intrigues de poder de l'imperi rom\u00e0 d'occident, i va exigir el retorn dels fugitius huns que s'havien refugiat en territori de l'imperi rom\u00e0 d'orient al servei de teodosi ii el jove o trencaria la pau. a la seva mort el 434 va deixar els seus nebots bleda i \u00e0tila (fills del seu germ\u00e0 mundzuk) amb el poder sobre totes les tribus dels huns. i encara s'estava negociant amb els enviats de teodosi el lliurament dels renegats. l'any seg\u00fcent \u00e0tila i bleda es van trobar amb la delegaci\u00f3 imperial a la ciutat de margum (actual po\u017earevac) i, tots muntats a cavall d'acord amb els costums huns, van negociar un acord favorable: els romans no tan sols van retornar les tribus fugitives, sin\u00f3 que tamb\u00e9 van doblar el tribut de 350 lliures d'or romanes, van obrir les fronteres als mercaders huns i van pagar un rescat de vuit s\u00f2lids per cada presoner rom\u00e0. satisfets amb el tractat, els huns van retornar cap casa, amb l'objectiu de consolidar el seu imperi. teodosi va aprofitar per refor\u00e7ar les muralles de constantinoble, construir el primer mur mar\u00edtim i fortificar les posicions a les fronteres al curs del danubi. els huns es van mantenir fora de la vista dels romans durant els seg\u00fcents cinc anys en qu\u00e8 van intentar envair l'imperi persa. una derrota a arm\u00e8nia va fer que abandonessin aquesta iniciativa i tornessin a dirigir la vista a europa. el 440 van reapar\u00e8ixer a les fronteres de l'imperi rom\u00e0 atacant mercaders a la riba nord del danubi que havia quedat fixada pel tractat. \u00e0tila i bleda van amena\u00e7ar de declarar la guerra, argumentant que els romans no havien complert la seva part del tracte i que el bisbe de margus havia travessat el danubi per profanar les tombes reials dels huns. van travessar el danubi i van arrasar els fortins i la ciutat il\u00b7l\u00edria a la riba sud, incloent-hi (segons l'historiador priscus) vim\u00e0ncium, que era la ciutat dels mesis a il\u00b7l\u00edria. el seu avan\u00e7 va comen\u00e7ar a margus, on, mentre els romans discutien la possibilitat d'entregar el bisbe origen de la disputa, aquest va desertar als huns i els va ajudar a prendre la ciutat.\nteodosi havia deixat les defenses del riu desprotegides per respondre a la captura de cartago per part del v\u00e0ndal genseric al 440 i la invasi\u00f3 d'\u00e0rm\u00e8nia del sass\u00e0nida yazdegerd ii el 441 provocant una crisi financera immediata a l'imperi d'occident. la di\u00f2cesi d'\u00e0frica era pr\u00f2spera i requeria poques tropes per mantenir-la segura, aportant grans ingressos fiscals i exportava blat per alimentar roma i moltes altres zones. les tropes romanes es van reunir a sic\u00edlia deixar a \u00e0tila i bleda un cam\u00ed clar a trav\u00e9s d'il\u00b7l\u00edria cap als balcans, que acusant els de trencar el tractat de margum van envair l'any 441 saquejant viminacium, margum, sigindunum i s\u00edrmium. despr\u00e9s d'una breu treva el 442 teodosi ii el jove va retirar les seves tropes de sic\u00edlia i va ordenar una gran emissi\u00f3 de noves monedes per finan\u00e7ar les operacions contra els huns. creia que podia derrotar els huns i va rebutjar les demandes dels reis huns, que van continuar amb els seus atacs i \u00e0tila i bleda van respondre reprenent la seva campanya el 443. atacant a trav\u00e9s del danubi, van fer caure els centres militars de rati\u00e0ria i van assetjar amb \u00e8xit la ciutat de naissus amb ariets i torres m\u00f2bils (avan\u00e7os militars que eren nous pels huns). van prosseguir la campanya prenent s\u00e0rdica, filip\u00f2polis, i arcadi\u00f2polis. van derrotar les forces romanes a les portes de constantinoble i tan sols van aturar-se per la manca de l'equipament necessari per posar setge a la ciutat i les seves imponents muralles. teodosi va admetre la derrota i va enviar l'oficial de la cort anatoli per negociar les condicions de pau, que van acabar sent m\u00e9s dures que l'anterior tractat: l'emperador va accedir a entregar 6.000 lliures romanes d'or com a penalitzaci\u00f3 per haver desobe\u00eft els termes del tractat durant la invasi\u00f3, el tribut anual es va triplicar, arribant a 2.100 lliures romanes d'or, i el rescat per cada rom\u00e0 presoner va pujar a 12 s\u00f2lids, aix\u00ed que no va haver invasions b\u00e0rbares significatives a les riques zones del sud d'anat\u00f2lia, el llevant i egipte, que seguirien sent pr\u00f2speres contribu\u00efdores als ingressos fiscals.amb les seves demandes satisfetes, els reis huns es van retirar altre cop cap a l'interior del seu imperi. el 444, amb la mort de bleda els huns es van unir sota \u00e0tila, qui un cop va ser l'\u00fanic rei dels huns, va dirigir la seva gent cap a l'imperi rom\u00e0 occidental. els seus s\u00fabdits inclo\u00efen els huns, per\u00f2 tamb\u00e9 per altres grups molt m\u00e9s nombrosos, predominantment els pobles germ\u00e0nics. el seu poder es basava en part en la seva capacitat continuada per recompensar els seus seguidors preferits amb metalls preciosos, i va continuar atacant l'imperi rom\u00e0 d'orient fins al 450, quan havia extret grans sumes de diners i moltes altres concessions.el 447 \u00e0tila va cavalcar de nou a trav\u00e9s de m\u00e8sia. a constantinoble, la intervenci\u00f3 del prefecte flavi constant\u00ed va organitzar la reconstrucci\u00f3 de les muralles que s'havien ensorrat per un terratr\u00e8mol, i en alguns indrets va fer construir una segona l\u00ednia de fortificaci\u00f3. l'ex\u00e8rcit rom\u00e0 sota les ordres del magistrat got arnegisclus va enfrontar-s'hi i va ser derrotat a la batalla de l'utus, i tot i que va aconseguir d'infligir importants baixes, els huns van quedar sense oposici\u00f3 i en lloc d'atacar constantinoble van destruir la ciutat de marcian\u00f2polis i arrasar les indefenses prov\u00edncies balc\u00e0niques d'il\u00b7l\u00edria, tr\u00e0cia, m\u00e8sia, esc\u00edtia, i ambdues prov\u00edncies de d\u00e0cia fins arribar a term\u00f2piles, on va girar cua.\nl'imperi rom\u00e0 d'occident va desapar\u00e8ixer com a tal el 476, quan el jove r\u00f2mul aug\u00fastul va ser deposat pel cabdill germ\u00e0nic odoacre, per\u00f2 a l'imperi d'orient els successors de teodosi van ser capa\u00e7os de conjurar les successives invasions de pobles b\u00e0rbars:\n\nels visigots van ser desviats cap a occident per l'emperador arcadi (395-408).\nel seu successor, teodosi ii (408-450), va refor\u00e7ar les muralles de constantinoble i la va convertir en una ciutat inexpugnable (de fet, no seria conquerida per tropes estrangeres fins al 1204), i va aconseguir evitar la invasi\u00f3 dels huns mitjan\u00e7ant el pagament de tributs fins que despr\u00e9s de la mort d'\u00e0tila (453) aquests van deixar de representar un perill.\nzen\u00f3 (474-491) va evitar la invasi\u00f3 dels ostrogots de teodoric, que es van dirigir cap a it\u00e0lia.\n\n\n=== l'era de justini\u00e0 (527-565) ===\ndurant el regnat de justini\u00e0 i, l'imperi es va expandir. l'emperador va iniciar un programa de reformes i d'iniciatives militars amb les quals va restaurar les fronteres de l'antic imperi rom\u00e0. aix\u00ed, mentre a la frontera oriental va detenir els projectes expansionistes de l'emperador persa cosroes i, va emprendre una s\u00e8rie de guerres de conquesta a la part occidental:\n\nentre 533 i 534, un ex\u00e8rcit sota comandament del general belisari va conquerir el regne dels v\u00e0ndals, a l'antiga prov\u00edncia romana d'\u00e0frica. el territori, una vegada pacificat, va ser governat per un funcionari denominat magister militum.\nentre 535 i 536, belisari va arrabassar als ostrogots sic\u00edlia i el sud d'it\u00e0lia, i arrib\u00e0 fins a roma. despr\u00e9s d'una breu recuperaci\u00f3 militar dels ostrogots (541-551), un nou ex\u00e8rcit rom\u00e0 d'orient, comandat aquesta vegada per nars\u00e8s, finalment va annexionar tot it\u00e0lia a l'imperi, i establ\u00ed la capital dels territoris conquerits a ravenna.\nel 552, els romans d'orient van intervenir en disputes internes de la hisp\u00e0nia visigoda i van annexionar-se extensos territoris del sud de la pen\u00ednsula ib\u00e8rica. la pres\u00e8ncia romana d'orient a hisp\u00e0nia es perllong\u00e0 fins a l'any 620.l'\u00e8poca de justini\u00e0 no solament destaca pels seus \u00e8xits militars sin\u00f3 que sota el seu regnat bizanci va viure una \u00e8poca d'esplendor cultural, malgrat la clausura de l'acad\u00e8mia d'atenes. cal destacar, entre moltes d'altres, les figures dels poetes nonos de pan\u00f2polis i pau el silenciari, l'historiador procopi i el fil\u00f2sof joan filop\u00f3. entre 528 i 533, una comissi\u00f3 nomenada per l'emperador va codificar el dret rom\u00e0 en l'anomenat corpus iuris civilis, fent possible aix\u00ed la transmissi\u00f3 a la posteritat d'un dels llegats del m\u00f3n antic m\u00e9s importants. al mateix temps, es portaran a terme grans obres arquitect\u00f2niques com l'esgl\u00e9sia de santa sofia, dissenyada pels cient\u00edfics antemi de tralles i isidor de milet.\nencara es debat si el gran programa militar i cultural de justini\u00e0, que certament dugu\u00e9 al l\u00edmit les capacitats i la hisenda de l'estat, va precipitar l'imperi cap a una crisi que s'iniciaria despr\u00e9s de la mort de justini\u00e0 i arribaria al punt culminant a mitjans del segle vii.\n\n\n=== els anys foscos i la reorganitzaci\u00f3 de l'imperi ===\nel segle vii comen\u00e7a amb la crisi provocada per l'espectacular ofensiva del monarca sass\u00e0nida cosroes ii, que amb les seves conquestes a egipte, s\u00edria i \u00e0sia menor va arribar a amena\u00e7ar l'exist\u00e8ncia mateixa de l'imperi. aquesta situaci\u00f3 va ser aprofitada per altres enemics dels romans d'orient, com els \u00e0vars i els eslaus, que van posar setge a constantinoble el 626. l'emperador heracli va ser capa\u00e7, despr\u00e9s d'una guerra llarga i esgotadora, de rebutjar l'atac d'\u00e0vars i eslaus i de derrotar totalment els perses l'any 628. el frac\u00e0s de la invasi\u00f3 sass\u00e0nida va revertir els dos imperis a l'statu quo ante bellum amb la retirada dels sass\u00e0nides de tots els territoris ocupats i el retorn de la vera creu als romans d'orient i l'exhauriment dels dos imperis, que van quedar vulnerables a l'expansi\u00f3 de l'islam.entre el 633 i el 645, la fulgurant expansi\u00f3 de l'islam arrabass\u00e0 per sempre a l'imperi les prov\u00edncies de s\u00edria, palestina, \u00e0frica i egipte. a mitjans del segle vii les fronteres es van estabilitzar; tot i que els \u00e0rabs van continuar pressionant i van arribar a amena\u00e7ar la capital, la superioritat naval romana d'orient, les magn\u00edfiques fortificacions i el monopoli del foc grec, van protegir bizanci. l'esclat de la guerra civil que va tenir lloc amb l'arribada al poder del califat rashidun d'al\u00ed ibn abi-t\u00e0lib l'any 656 va permetre a l'emperador bizant\u00ed constant ii va utilitzar per refor\u00e7ar les seves defenses, estendre i consolidar el seu control sobre arm\u00e8nia i, sobretot, iniciar una important reforma de l'ex\u00e8rcit amb l'establiment dels temes, els grans comandaments territorials en qu\u00e8 anat\u00f2lia, el principal territori que quedava a l'imperi rom\u00e0 d'orient, es va dividir. en cadascun d'ells s'hi van instal\u00b7lar les restes dels antics ex\u00e8rcits de camp, i s'hi van assignar terres als soldats en pagament del seu servei. els temes formarien el nucli dur del sistema defensiu bizant\u00ed durant els segles a venir.uns anys m\u00e9s tard, l'emperador constant\u00ed iv (668-685) es vei\u00e9 obligat a acceptar la creaci\u00f3 del primer imperi b\u00falgar a la prov\u00edncia de m\u00e8sia. durant tota aquesta \u00e8poca, a m\u00e9s, diversos pobles eslaus es van instal\u00b7lar als balcans, i arribaren fins i tot al pelopon\u00e8s. pel que fa a la part occidental, la invasi\u00f3 dels longobards va fer molt m\u00e9s precari el domini rom\u00e0 d'orient sobre it\u00e0lia.\ndespr\u00e9s del frac\u00e0s de capturar constantinoble entre 717 i 718, els omeies van desviar la seva atenci\u00f3 durant un temps cap a un altre lloc, permetent als bizantins passar a l'ofensiva i aconseguir alguns guanys a arm\u00e8nia. a partir del 720/721, per\u00f2, els ex\u00e8rcits \u00e0rabs van reprendre les seves expedicions contra l'anat\u00f2lia bizantina, encara que ara ja no tenien com a objectiu la conquesta, sin\u00f3 les incursions a gran escala, el saqueig i la devastaci\u00f3 del camp i nom\u00e9s ocasionalment atacant forts o grans assentaments. amb els darrers califes omeies i els primers abb\u00e0ssides la frontera entre bizanci i el califat es va estabilitzar al llarg de les muntanyes del taure. al costat \u00e0rab, cil\u00edcia va estar permanentment ocupada i les ciutats que havien quedat desertes, com adana, mopsu\u00e8stia i tars, van ser refortificades i repoblades sota els primers abb\u00e0ssides, i a l'alta mesopot\u00e0mia, llocs com maraix, al-hadath i malatya es van convertir en grans centres militars. aquestes dues regions van arribar a formar les dues meitats d'una nova zona fronterera fortificada amb l'imperi rom\u00e0 d'orient, al-thughur.entre els anys 726 i 843, l'imperi rom\u00e0 d'orient va ser esquin\u00e7at per les lluites internes entre els iconoclastes, partidaris de la prohibici\u00f3 de les imatges religioses, i els icon\u00f2duls, contraris a la prohibici\u00f3. la primera \u00e8poca iconoclasta es va prolongar des del 726, any en qu\u00e8 lle\u00f3 iii (717-741) va suprimir el culte a les imatges, fins al 783, quan aquest culte va ser restablert pel ii concili de nicea. la segona va tenir lloc entre 813 i 843, any en qu\u00e8 va ser restablerta definitivament l'ortod\u00f2xia.\nmalgrat una certa decad\u00e8ncia militar, pol\u00edtica i econ\u00f2mica, cal destacar el fet que l'imperi va seguir existint. per aix\u00f2, actualment els historiadors consideren que, malgrat l'aparent decad\u00e8ncia d'aquests segles, la superviv\u00e8ncia de l'estat rom\u00e0 d'orient fou deguda a la fortalesa de tota l'estructura social i pol\u00edtica i a les importants reformes dels emperadors de l'\u00e8poca. en aquest sentit, cal tenir presents alguns fets significatius:\n\nuniformitzaci\u00f3 cultural i religiosa: la p\u00e8rdua davant l'islam de les prov\u00edncies de s\u00edria, palestina i egipte va portar com a conseq\u00fc\u00e8ncia una major uniformitzaci\u00f3 de l'imperi, ja que van desapar\u00e8ixer els grans nuclis del monofisisme i el 843 va poder culminar, finalment, la unitat religiosa. els territoris que l'imperi conservava a mitjans del segle vii eren de cultura fonamentalment grega i el llat\u00ed va ser definitivament abandonat en favor del grec.\nreorganitzaci\u00f3 territorial: al segle vii, probablement en \u00e8poca de constant ii (641-668), l'imperi es va dotar d'una nova organitzaci\u00f3 territorial que va fer-ne m\u00e9s efica\u00e7 la defensa. el territori rom\u00e0 d'orient es va organitzar en temes, districtes militars que eren alhora circumscripcions administratives, i el governador i cap militar dels quals, l'estrateg, gaudia d'una \u00e0mplia autonomia.\nruralitzaci\u00f3: la p\u00e8rdua de les prov\u00edncies del sud, on m\u00e9s desenvolupament havien assolit l'artesania i el comer\u00e7, va implicar que l'economia romana d'orient pass\u00e9s a ser essencialment agr\u00e0ria. la irrupci\u00f3 de l'islam a la mediterr\u00e0nia a partir del segle viii va dificultar les rutes comercials. va decr\u00e9ixer la poblaci\u00f3 i la import\u00e0ncia de les ciutats en el conjunt de l'imperi, en tant que comen\u00e7ava a desenvolupar-se una nova classe social, l'aristocr\u00e0cia latifundista, especialment a l'\u00e0sia menor.\n\n\n=== renaixement macedoni ===\nel final de les lluites iconoclastes va permetre un desenvolupament important de l'imperi, visible ja durant el regnat de miquel iii (842-867), \u00faltim emperador de la dinastia amoriana i, sobretot, durant els gaireb\u00e9 dos segles (867-1056) en qu\u00e8 bizanci va ser regit per la dinastia maced\u00f2nica. aquest per\u00edode \u00e9s conegut pels historiadors com el renaixement maced\u00f2nic. d'altra banda, la crisi que pateix el califat abb\u00e0ssida, principal enemic de l'imperi a orient, debilita considerablement l'ofensiva isl\u00e0mica.\ntot i aix\u00ed, els nous estats musulmans que van sorgir com a resultat de la dissoluci\u00f3 del califat, principalment els agl\u00e0bides del nord d'\u00e0frica i el califat fatimita d'egipte, reactivaria la lluita amb els romans d'orient per la supremacia a la mediterr\u00e0nia oriental:\n\nen el segle ix, creta seria conquerida pels musulmans el 824 i despr\u00e9s arrabassarien definitivament sic\u00edlia a l'imperi.\nen la segona meitat del segle x, els romans d'orient iniciarien ofensives importants contra l'islam, i van recuperar territoris perduts molts segles abans. nic\u00e8for focas (963-969) va reconquerir el nord de s\u00edria, incloent-hi la ciutat d'antioquia (969), aix\u00ed com les illes de creta (961) i xipre (965).el gran enemic occidental de l'imperi durant aquesta etapa va ser l'estat b\u00falgar. convertida al cristianisme a mitjan segle ix, bulg\u00e0ria va assolir el seu apogeu en temps del tsar sime\u00f3 (893-927), educat a constantinoble. des del 896, l'imperi va estar obligat a pagar un tribut a bulg\u00e0ria, i el 913 sime\u00f3 va estar a punt d'atacar la capital. a la mort d'aquest monarca (927), el seu regne comprenia bona part de maced\u00f2nia, de tr\u00e0cia, s\u00e8rbia i alb\u00e0nia. el poder de bulg\u00e0ria, per\u00f2, va decaure durant el segle x i a comen\u00e7aments del segle seg\u00fcent l'emperador rom\u00e0 d'orient basili ii (976-1025), anomenat bulgar\u00f2ctonos ('matador de b\u00falgars') va conquerir bulg\u00e0ria, la va annexionar a l'imperi tot dividint-la en quatre temes.\nles relacions amb occident van ser tenses a partir de la coronaci\u00f3 de carlemany (800) i les pretensions dels seus successors al t\u00edtol d'emperador rom\u00e0 i al domini sobre it\u00e0lia. durant tota aquesta etapa, malgrat la p\u00e8rdua de sic\u00edlia, l'imperi va continuar tenint una enorme influ\u00e8ncia al sud de la pen\u00ednsula italiana. les disputes amb ot\u00f3 i, que pretenia expulsar els romans d'orient d'it\u00e0lia, es van resoldre mitjan\u00e7ant el matrimoni de la princesa romana d'orient te\u00f2fana, neboda de l'emperador rom\u00e0 d'orient joan i tsimisc\u00e9s, amb ot\u00f3 ii.\n\n\n=== amena\u00e7a turca i croades ===\nl'imperi rom\u00e0 d'orient s'annexa oficialment bulg\u00e0ria el 1018, per\u00f2 despr\u00e9s del per\u00edode d'esplendor que va suposar el renaixement maced\u00f2nic, la segona meitat del segle xi va iniciar un per\u00edode de crisi, marcat per la creixent feudalitzaci\u00f3 de l'imperi i la seva debilitat davant l'aparici\u00f3 de dos poderosos enemics: l'imperi selj\u00facida i els regnes cristians d'europa occidental.\na la frontera oriental, els turcs selj\u00facides, que fins al moment havien centrat el seu inter\u00e8s a derrotar l'egipte fatimita, van comen\u00e7ar a fer incursions a l'\u00e0sia menor. el 1071, va acabar l'hegemonia romana d'orient a l'\u00e0sia menor a conseq\u00fc\u00e8ncia de la inesperada derrota en la batalla de manazkert de l'emperador rom\u00e0 iv di\u00f2genes davant l'ex\u00e8rcit d'alp arslan, sold\u00e0 dels selj\u00facides. els intents posteriors dels emperadors comn\u00e8 per reconquerir els territoris perduts es revelaran sempre infructuosos. m\u00e9s encara, un segle despr\u00e9s, manuel i comn\u00e8 sofriria una altra humiliant derrota davant els selj\u00facides en la batalla de mirioc\u00e8fal (1176).\na occident, entre el 1060 i el 1076, els normands van atacar i finalment arribaren a expulsar d'it\u00e0lia els romans d'orient, tot conquerint dirr\u00e0quion, a il\u00b7l\u00edria, des d'on pretenien obrir-se cam\u00ed fins a constantinoble. la mort de robert guiscard l'any 1085 va evitar que aquests plans es portessin a efecte. tanmateix, pocs anys despr\u00e9s, la primera croada es convertiria en un maldecap per a l'emperador aleix i comn\u00e8. encara que te\u00f2ricament els croats s'havien comprom\u00e8s a posar sota l'autoritat de bizanci els territoris conquerits, els croats van acabar per establir diversos estats independents a antioquia, edessa, tr\u00edpoli i jerusalem.\nels governs d'andr\u00f2nic i comn\u00e8 i isaac ii \u00e0ngel van empitjorar la situaci\u00f3 de la pagesia i la noblesa b\u00falgara i els rebels b\u00falgars van recon\u00e8ixer pere iv ass\u00e8n de bulg\u00e0ria com a rei donant inici a la formaci\u00f3 del segon imperi b\u00falgar a la zona septentrional amb capital a veliko t\u00e0rnovo, que es convert\u00ed en un important centre cultural.\n\n\n=== el desmembrament de l'imperi ===\n\nfrederic barba-roja, emperador del sacre imperi romanogerm\u00e0nic, va intentar conquerir sense \u00e8xit l'imperi durant la tercera croada, per\u00f2 va ser la quarta la que va tenir un efecte m\u00e9s devastador sobre l'imperi rom\u00e0 d'orient.\nla intenci\u00f3 inicial de la quarta croada era conquerir egipte. tanmateix, unes expectatives de reclutament de croats molt superiors a les que realment es varen donar provocaren l'endeutament dels l\u00edders croats. en aquest context, el pr\u00edncep aleix, fill de l'emperador derrocat isaac ii \u00e0ngel, va prometre una extraordin\u00e0ria recompensa si els croats l'ajudaven a recuperar el tron imperial rom\u00e0 d'orient. els croats reeixiren a derrocar l'usurpador aleix iii \u00e0ngel i entronitzaren el pr\u00edncep aleix amb el t\u00edtol d'aleix iv \u00e0ngel. tanmateix, poc despr\u00e9s, aquest fou assassinat per un nou usurpador, l'emperador aleix v ducas, que es neg\u00e0 a saldar els deutes de l'emperador assassinat aleix iv \u00e0ngel. finalment, els croats tornaren a atacar constantinoble i la ciutat va caure el 12 d'abril del 1204, i fou sotmesa a un brutal saqueig.\n\n\n=== restauraci\u00f3 ===\n\na partir d'aleshores, es fund\u00e0 l'imperi llat\u00ed aix\u00ed com altres estats croats en els territoris europeus de l'extint l'imperi rom\u00e0 d'orient. a m\u00e9s, sorgiren estats grecs que se'n proclamaven hereus: l'imperi de nicea i l'imperi de trebisonda, aix\u00ed com el despotat de morea, el despotat de l'epir, etc. el primer, controlat per la dinastia dels pale\u00f2leg, va reconquerir constantinoble el 1261, sota el regnat de miquel viii pale\u00f2leg, i va derrotar l'epir, revitalitzant l'imperi. tanmateix, estaven massa preocupats amb europa, quan s'estava produint un important increment de la penetraci\u00f3 dels turcs a l'\u00e0sia menor, cosa que seria ben aviat el principal problema.\na partir del mateix 1261, l'aven\u00e7 turc va reduir considerablement els dominis asi\u00e0tics de l'imperi, que en alguns per\u00edodes \u00e9s convertit en vassall dels otomans; d'altra banda, als balcans va haver de competir amb els estats grecs i llatins que havien sorgit arran de la conquesta de constantinoble el 1204, i a la mediterr\u00e0nia la superioritat naval veneciana deixava poques opcions a l'imperi.\n\nel creixent poder del regne de s\u00e8rbia des de finals del segle xiii va preocupar el segon imperi b\u00falgar i l'imperi rom\u00e0 d'orient, que es van aliar contra s\u00e8rbia el 1327. el 1330 esteve uro\u0161 iii de de\u010dani derrot\u00e0 els b\u00falgars a la batalla de velbajd, en la que l'emperador b\u00falgar va morir, i els b\u00falgars van ser incapa\u00e7os d'aturar l'aven\u00e7 serbi cap a la maced\u00f2nia bizantina.\n\n\n=== companyia catalana d'orient ===\n\ndurant el segle xiv, l'imperi va haver d'afrontar la terrible revolta de la companyia catalana d'orient i dues devastadores guerres civils. durant un temps, l'imperi va sobreviure perqu\u00e8 selj\u00facides, mongols i perses saf\u00e0vides estaven massa dividits per a poder atacar, per\u00f2 finalment els turcs otomans van envair totes les possessions romanes d'orient a excepci\u00f3 d'unes poques ciutats portu\u00e0ries.\n\n\n=== caiguda final en mans dels otomans ===\n\nfinalment, la caiguda de constantinoble es va produir despr\u00e9s d'un setge de dos mesos dut a terme per mehmet ii, el 29 de maig de 1453. l'\u00faltim emperador rom\u00e0 d'orient, constant\u00ed xi pale\u00f2leg, va ser vist per \u00faltima vegada quan entrava en combat defensant les muralles. mehmet ii tamb\u00e9 va conquerir mistra el 1460 i el darrer nucli, trebisonda, el 1461. era la fi de l'imperi.\n\n\n== el m\u00f3n rom\u00e0 d'orient ==\n\n\n=== demografia ===\ns\u00f3n molt poques les dades que permeten calcular la poblaci\u00f3 de l'imperi rom\u00e0 d'orient, tot i que se sap que la major concentraci\u00f3 de poblaci\u00f3 va estar sempre en la part asi\u00e0tica de l'imperi, especialment en el litoral de l'egeu d'\u00e0sia menor.\nes calcula que a finals del segle iv la poblaci\u00f3 total de l'imperi rom\u00e0 d'orient era d'uns 25 milions, repartits per una \u00e0rea d'aproximadament 1.600.000 km\u00b2. en el segle ix, despr\u00e9s de la p\u00e8rdua de les prov\u00edncies de s\u00edria, egipte i palestina i la crisi de poblaci\u00f3 del segle iv, es calcula que devien viure dins l'imperi uns 13 milions de persones en un territori de 745.000 km\u00b2. al segle xiii, amb les importants p\u00e8rdues territorials patides per l'imperi, no \u00e9s probable que els basileus dirigissin el dest\u00ed de m\u00e9s de 4.000.000 de persones. des d'aleshores, el territori de l'imperi i la seva poblaci\u00f3 van anar decreixent r\u00e0pidament fins a la caiguda de constantinoble el 1453.\n\nel creixement de constantinoble va ser espectacular durant els segles iv i v. mentre que la capital d'occident, roma, havia passat des dels prop d'un mili\u00f3 d'habitants en temps d'august a tan sols uns 100.000 en el segle v, constantinoble, que en el moment de la seva fundaci\u00f3 tenia escassament 30.000 habitants, arrib\u00e0 als 400.000 en \u00e8poca de justini\u00e0 i.\ntanmateix, constantinoble no era l'\u00fanica gran ciutat de l'imperi. s'ha calculat que la poblaci\u00f3 d'alexandria en aquella mateixa \u00e8poca tenia al voltant dels 300.000 habitants, una mica m\u00e9s gran que antioquia, amb 250.000, seguida d'altres ciutats com efes, esmirna, p\u00e8rgam, trebisonda, edessa, nicea, tessal\u00f2nica, tebes i atenes.\nels esdeveniments del segle vi van provocar un important retroc\u00e9s de la urbanitzaci\u00f3 tant per les guerres com per una desgraciada successi\u00f3 d'epid\u00e8mies i cat\u00e0strofes naturals. en el segle seg\u00fcent, despr\u00e9s de la p\u00e8rdua de s\u00edria, palestina, egipte i cartago, a l'imperi nom\u00e9s hi havia dues grans ciutats: constantinoble i tessal\u00f2nica. sembla que la poblaci\u00f3 de constantinoble va decr\u00e9ixer considerablement durant els segles vi i vii a causa, entre altres raons, de la pesta, i nom\u00e9s va comen\u00e7ar a recuperar-se a mitjans del segle viii. es calcula que la seva poblaci\u00f3 era d'uns 300.000 habitants durant el renaixement maced\u00f2nic, i de no menys de 500.000 sota la dinastia dels comnens.\nen els darrers anys de l'imperi, les ciutats van patir un pronunciat decreixement. es calcula que en el moment de la conquesta de constantinoble pels turcs la poblaci\u00f3 de la capital es movia al voltant dels 50.000 habitants, i la de la segona ciutat de l'imperi, tessal\u00f2nica, rondava els 30.000.\n\n\n=== economia ===\nl'economia romana d'orient va ser la m\u00e9s avan\u00e7ada d'europa durant molts segles. les reformes de constant\u00ed v al voltant de l'any 765 marcaren el comen\u00e7ament d'un ressorgiment que va ser continuat fins al 1204. des del segle x fins al final del xii, l'imperi rom\u00e0 d'orient mostrava al m\u00f3n una imatge de grandesa i els viatgers quedaven impressionats per la riquesa que s'acumulava a la capital. tot aix\u00f2 va canviar amb l'arribada de la quarta croada, que va ser una veritable cat\u00e0strofe. els pale\u00f2leg intentaren reactivar l'economia, per\u00f2 l'\u00faltim estat rom\u00e0 d'orient no aconsegu\u00ed recuperar el control del poder econ\u00f2mic. gradualment, tamb\u00e9 perdrien la seva influ\u00e8ncia en les diverses activitats del comer\u00e7 i els mecanismes de control dels preus, aix\u00ed com el control sobre la sortida dels metalls preciosos i, segons alguns erudits, fins i tot sobre la capacitat d'encunyar monedes.\n\n\n==== l'agricultura i la ind\u00fastria ====\ncom en la resta del m\u00f3n en l'edat mitjana, la principal activitat econ\u00f2mica era l'agricultura. aquesta estava organitzada en latifundis, en mans de la noblesa i el clergat.\nla principal ind\u00fastria era la t\u00e8xtil, basada en tallers de seda estatals que feien servir grans quantitats d'operaris. l'imperi depenia per complet del comer\u00e7 amb orient pel prove\u00efment de seda fins que, a mitjans del segle vi, uns monjos desconeguts van aconseguir portar cucs de seda a justini\u00e0. l'imperi va comen\u00e7ar a produir la seva pr\u00f2pia seda \u2014principalment a s\u00edria\u2014, i la seva fabricaci\u00f3 va ser un secret zelosament guardat i desconegut a la resta d'europa fins almenys al segle xii.\n\n\n==== el comer\u00e7 ====\nel comer\u00e7 va gaudir d'una gran import\u00e0ncia, recolzat en el prestigi que tenia la seva moneda, el s\u00f2lid, en el comer\u00e7 mundial de l'\u00e8poca. per la seva situaci\u00f3 geogr\u00e0fica, l'imperi rom\u00e0 d'orient va ser un intermediari necessari entre orient i el mediterrani, com a m\u00ednim fins al segle vii, quan l'islam es va apoderar de les prov\u00edncies meridionals de l'imperi. va ser especialment important la posici\u00f3 de la capital que controlava el pas d'europa a \u00e0sia; dominaven l'estret del b\u00f2sfor, i amb aix\u00f2 tenien el control dels intercanvis entre el mediterrani, des d'on s'accedia a l'europa occidental, i el mar negre, que enlla\u00e7ava amb el nord d'\u00e0frica i r\u00fassia.\nexistien tres rutes principals que enlla\u00e7aven el mediterrani amb l'extrem orient: \n\nel cam\u00ed m\u00e9s curt travessava p\u00e8rsia, i despr\u00e9s \u00e0sia central (samarcanda, bukhar\u00e0). es coneix com a ruta de la seda.\nuna segona ruta, molt m\u00e9s complicada, evitava p\u00e8rsia, i passava pel mar negre, pels ports de crimea, el caspi i des d'all\u00e0 cap a l'\u00e0sia central. aquesta ruta va ser oberta en \u00e8poca de just\u00ed ii.\nper mar, des de la costa d'egipte, pel mar roig i l'oce\u00e0 \u00edndic, aprofitant els monsons, fins a sri lanka. aquesta ruta mar\u00edtima possibilitava no sols el comer\u00e7 amb l'\u00edndia, sin\u00f3 tamb\u00e9 amb el regne d'aksun, en l'actual eritrea. una relaci\u00f3 de les seves vicissituds es troba en l'obra del viatger cosmas indicopleustes. el comer\u00e7 rom\u00e0 d'orient que utilitzava aquesta ruta va desapar\u00e8ixer quan en el segle vii es van perdre les prov\u00edncies meridionals de l'imperi.el comer\u00e7 rom\u00e0 d'orient va entrar en decad\u00e8ncia durant els segles xi i xii, a causa de les ru\u00efnoses concessions que es van fer a les pot\u00e8ncies econ\u00f2miques emergents com ven\u00e8cia i, en menor mesura, g\u00e8nova i pisa.\n\n\n=== organitzaci\u00f3 pol\u00edtica i administrativa ===\n\ntant l'organitzaci\u00f3 pol\u00edtica com l'administrativa, va ser, en un primer moment, la mateixa que hi havia hagut a l'imperi rom\u00e0 d'occident.\n\n\n==== emperador ====\nel cap suprem de l'imperi era l'emperador o basileu, que dirigia l'ex\u00e8rcit i l'administraci\u00f3. cada emperador tenia dret a escollir el seu successor, al qual associava a les tasques de govern atorgant-li el t\u00edtol de c\u00e8sar. en algun moment de la hist\u00f2ria de bizanci, i m\u00e9s concretament durant el regnat de rom\u00e0 lecap\u00e8, van arribar a haver-hi fins a cinc c\u00e8sars simult\u00e0niament.\nel successor no era necess\u00e0riament fill de l'emperador. en molts casos, la successi\u00f3 va ser d'oncle a nebot. justini\u00e0, per exemple, va succeir al seu oncle just\u00ed i i va ser succe\u00eft pel seu nebot just\u00ed ii. d'altra banda, altres futurs governants van arribar a la dignitat imperial pel matrimoni, com nic\u00e8for ii o rom\u00e0 iv di\u00f2genes.\ntot i que l'emperador escollia el seu successor, van ser molts els que van arribar al poder proclamats per l'ex\u00e8rcit, com ara heracli o aleix i comn\u00e8, o gr\u00e0cies a les intrigues cortesanes, a vegades culminades amb diversos assassinats. per evitar que els emperadors deposats i els seus familiars reclamessin el tron, sovint els provocaven la ceguesa o, en alguns casos, els castraven i els tancaven en monestirs. un cas particular n'\u00e9s el de justini\u00e0 ii anomenat rhinotmetos ('nas tallat'), a qui l'usurpador lleonci ii li va tallar el nas i el va desterrar, tot i que posteriorment recuperaria el tron.\nla figura de l'emperador estava especialment relacionada amb l'esgl\u00e9sia, que es va convertir en un factor estabilitzador, i especialment amb el patriarca de constantinoble. la monarquia romana d'orient tenia un cert car\u00e0cter \u00abdiv\u00ed\u00bb i en certes prerrogatives del seu c\u00e0rrec remeten al rex sacerdos ('rei sacerdot') de la monarquia israelita; cal recordar que un dels t\u00edtols dels emperadors era el d'isapostolos, \u00e9s a dir, 'igual als ap\u00f2stols'. l'emperador i el patriarca tenien una relaci\u00f3 de m\u00fatua interdepend\u00e8ncia: tot i que l'emperador designava el patriarca, era aquest qui confirmava el seu acc\u00e9s al poder mitjan\u00e7ant la cerim\u00f2nia de coronaci\u00f3. al llarg de la hist\u00f2ria de l'imperi, entre l'emperador i el patriarca va haver-hi moments dif\u00edcils, ja que en certs moments els interessos de l'estat diferien dels de l'esgl\u00e9sia. aix\u00f2 va succeir especialment en la darrera etapa de l'imperi, quan els emperadors, per obtenir l'ajuda d'occident per fer front als turcs, intentaven restaurar la unitat religiosa entre la seva esgl\u00e9sia i la de roma; en aquests moments, evidentment, es trobaren amb la f\u00e8rria oposici\u00f3 dels patriarques.\nuna de les principals accions en qu\u00e8 es fonamentava el poder de l'emperador era el seu control sobre una efica\u00e7 administraci\u00f3, que es regia pel copus iuris civilis, tractat elaborat en \u00e8poca de justini\u00e0. l'organitzaci\u00f3 territorial es basava, des del segle vii, en els temes o prov\u00edncies sota el comandament d'un estrateg.\n\n\n==== t\u00edtols nobiliaris, t\u00edtols imperials ====\naquests van ser els t\u00edtols m\u00e9s alts, generalment limitats als membres de la fam\u00edlia imperial o per a seleccionar uns pocs governants estrangers.\n\n\n===== t\u00edtols utilitzats pels emperadors =====\n basileu (\u03b2\u03b1\u03c3\u03b9\u03bb\u03b5\u03cd\u03c2, 'sobir\u00e0'): origin\u00e0riament es referia a qualsevol rei a les zones de parla grega de l'imperi rom\u00e0. tamb\u00e9 es va referir als emperadors de p\u00e8rsia. heracli el va adoptar per substituir el t\u00edtol llat\u00ed august el 629, i es va convertir en la paraula grega per a \u00abemperador\u00bb. heracli tamb\u00e9 utilitz\u00e0 els t\u00edtols autokrator (\u03b1\u03c5\u03c4\u03bf\u03ba\u03c1\u03ac\u03c4\u03c9\u03c1, 'autocr\u00e0ta') i kyriad (\u03ba\u03cd\u03c1\u03b9\u03bf\u03c2, 'senyor'). els romans d'orient reservaven el terme basileus exclusivament per a l'emperador de constantinoble, i es referien als reis d'europa occidental com a reg\u00e0s, hel\u00b7lenitzaci\u00f3 de la paraula llatina rex ('rei'). la forma femenina basilissa es refereix a l'emperadriu. les emperadrius es van tractar com a eusebestat\u0113 avgousta, kyria ('senyora') o despoina, la forma femenina de d\u00e8spota.\n porfirog\u00e8nit (\u03c0\u03bf\u03c1\u03c6\u03c5\u03c1\u03bf\u03b3\u03ad\u03bd\u03bd\u03b7\u03c4\u03bf\u03c2, 'nascut en la porpra'): els emperadors volien posar \u00e8mfasi en la legitimitat de la seva ascensi\u00f3 al tron i annexen aquest t\u00edtol als seus noms.\nautocr\u00e0tor ('autogovernant' o 'que es governa a si mateix'): equivalent a imperator, va ser utilitzat pels emperadors.\n\n\n===== t\u00edtols utilitzats per la fam\u00edlia imperial =====\nbasileop\u00e0tor (\u03b2\u03b1\u03c3\u03b9\u03bb\u03b5\u03bf\u03c0\u03ac\u03c4\u03c9\u03c1): creat per descriure el \u00abpare\u00bb d'un emperador, encara que el basileopat\u014dr no era necess\u00e0riament el pare real de l'emperador. el primer basileopat\u014dr fou estili\u00e0 za\u00fctzes, noble de lle\u00f3 vi el fil\u00f2sof. rom\u00e0 i lecap\u00e8 tamb\u00e9 utilitz\u00e0 el terme quan va ser regent de constant\u00ed vii. el basileopat\u014dr ocupava el rang m\u00e9s alt entre l'administraci\u00f3 i, sovint, implicava \u00e0mplies tasques administratives.d\u00e8spota (\u03b4\u03b5\u03c3\u03c0\u03cc\u03c4\u03b7\u03c2, 'senyor'): t\u00edtol emprat pels emperadors des de justini\u00e0, fou un t\u00edtol honor\u00edfic dels fills dels emperadors regnants. en el segle xii, manuel i comn\u00e8 el convert\u00ed en el t\u00edtol m\u00e9s alt despr\u00e9s del d'emperador. la forma femenina, despoina, es refereix a una dona d\u00e8spota o l'esposa d'un d\u00e8spota, per\u00f2 tamb\u00e9 es va utilitzar per a designar l'emperadriu.sebastocr\u00e0tor (\u03c3\u03b5\u03b2\u03b1\u03c3\u03c4\u03bf\u03ba\u03c1\u03ac\u03c4\u03c9\u03c1, 'venerable governant'): creat per aleix i, com una combinaci\u00f3 d'autocr\u00e0tor i sebast. era essencialment un t\u00edtol honor\u00edfic, que significava nom\u00e9s una estreta relaci\u00f3 amb l'emperador, per\u00f2 es va classificar immediatament despr\u00e9s de despot\u0113s. la forma femenina n'\u00e9s sebastokratorissa.c\u00e8sar (\u03ba\u03b1\u03af\u03c3\u03b1\u03c1, 'c\u00e8sar'), origin\u00e0riament, com en l'imperi rom\u00e0 tard\u00e0, es va utilitzar un subordinat per al coemperador o l'hereu aparent, ocupant el rang m\u00e9s alt. el c\u00e8sar gaudia d'amplis privilegis, gran prestigi i poder. quan aleix i cre\u00e0 el t\u00edtol de sebastokrat\u014dr, kaiser es va convertir en el tercer t\u00edtol en import\u00e0ncia, i quart, despr\u00e9s de manuel i va crear d\u00e8spotes. la forma femenina n'\u00e9s kaisarissa. va ser poques vegades concedit als estrangers. justini\u00e0 ii anomenava tervel, kan dels b\u00falgars, kaiser l'any 705, llavors el t\u00edtol es va convertir en eslau en el terme tsar. andr\u00f2nic ii pale\u00f2leg nomen\u00e0 kaiser roger de flor, l\u00edder de la companyia catalana d'orient el 1304.nobil\u00edssim (\u03bd\u03bf\u03b2\u03b5\u03bb\u03af\u03c3\u03c3\u03b9\u03bc\u03bf\u03c2, 'els m\u00e9s nobles'), adaptaci\u00f3 del llat\u00ed nobilissimus: origin\u00e0riament un t\u00edtol donat als parents propers de l'emperador, subordinats \u00fanicament al kaiser. el t\u00edtol pat\u00ed diverses variacions: pr\u014dtonobelissimos fou creat en el seu lloc, nom\u00e9s per ser substitu\u00eft per una forma m\u00e9s ampliada: pr\u014dtonobelissimohypertatos. a final de la dinastia pale\u00f2leg, el primer havia desaparegut, mentre que el segon era un funcionari provincial.curopalata (\u03ba\u03bf\u03c5\u03c1\u03bf\u03c0\u03b1\u03bb\u03ac\u03c4\u03b7\u03c2, del llat\u00ed cura palatii, 'a c\u00e0rrec del palau': emprat ja en temps de justini\u00e0, era el funcionari encarregat de la gesti\u00f3 del palau imperial. va ser adjudicat a importants membres de la fam\u00edlia imperial, i a partir del segle xi en general s'adjudic\u00e0 als governants vassalls d'arm\u00e8nia i del regne d'ib\u00e8ria (caucas).sebast (\u03c3\u03b5\u03b2\u03b1\u03c3\u03c4\u03cc\u03c2, 'honorable'), aquest t\u00edtol \u00e9s la traducci\u00f3 literal grega del terme llat\u00ed august o augoustos, de vegades aplicada als emperadors com un t\u00edtol que va apar\u00e8ixer en la segona meitat del segle xi, i que va ser \u00e0mpliament concedit per aleix i comn\u00e8 als seus germans i parents. a partir del segle xii, disminu\u00ed r\u00e0pidament en import\u00e0ncia.\n\n\n=== l'ex\u00e8rcit ===\n\nl'ex\u00e8rcit rom\u00e0 d'orient va ser durant segles el m\u00e9s poder\u00f3s de tots. hereu del victori\u00f3s ex\u00e8rcit rom\u00e0, durant els segles iii i iv va ser substancialment reformat: desenvolup\u00e0 sobretot la cavalleria pesant (catafracta), d'origen s\u00e0rmata.\nen un primer moment existien dos tipus de tropes: els limitanei, les guarnicions de la frontera, i els comitatenses. a partir del segle vii, l'imperi va ser organitzat en temes, circumscripcions tant administratives com militars dirigides per un estrateg, amb qu\u00e8 es va millorar la capacitat defensiva de l'imperi davant els seus nombrosos enemics exteriors.\nen la defensa de bizanci, va tenir un important paper l'h\u00e0bil diplom\u00e0cia dels seus emperadors. els pagaments de tributs van mantenir molt de temps la pau amb alguns dels seus enemics, i el seu servei d'espionatge va ser una aut\u00e8ntica ag\u00e8ncia d'intel\u00b7lig\u00e8ncia que recollia informaci\u00f3 dels rivals de l'imperi amb diversos sistemes de recollida d'informaci\u00f3.una de les debilitats de l'ex\u00e8rcit rom\u00e0 d'orient, que va anar accentuant-se amb el temps, va ser la necessitat de fer servir tropes mercen\u00e0ries, de fidelitat dubtosa. entre els cossos mercenaris m\u00e9s coneguts, hi havia la famosa gu\u00e0rdia varega, provinents dels pobles n\u00f2rdics, i els almog\u00e0vers, que generaren una crisi terrible dins l'imperi amb la seva revolta durant el segle xiv.\nl'estrat\u00e8gia militar va tenir un auge en \u00e8poca romana d'orient, i diversos emperadors, com \u00e9s el cas de maurici, van escriure tractats sobre l'art de la guerra, en qu\u00e8, entre altres q\u00fcestions, es lloava la discreci\u00f3, la sorpresa i el lideratge dels comandants.\n\n\n=== la marina ===\n\nla marina romana d'orient va ser la for\u00e7a naval de l'imperi rom\u00e0 d'orient. aix\u00ed com l'imperi mateix, en els seus or\u00edgens es va desenvolupar a partir de la marina romana, per\u00f2 en comparaci\u00f3 amb la seva predecessora va tenir un paper m\u00e9s important en la defensa de l'imperi. la marina romana operava com a policia mar\u00edtima per desactivar amenaces, per\u00f2 la marina de l'imperi rom\u00e0 d'orient era vital per a l'exist\u00e8ncia de l'imperi, a qui molts historiadors han qualificat d'\u00abimperi mar\u00edtim\u00bb.\nla marina romana d'orient va tenir un paper preponderant en l'hegemonia de l'imperi, gr\u00e0cies a les seves \u00e0gils embarcacions, anomenades dromos i l'\u00fas d'armes innovadores com el \u00abfoc grec\u00bb. la superioritat naval de bizanci li va proporcionar el domini del mediterrani oriental fins al segle xi, quan va comen\u00e7ar a ser substitu\u00efda per l'incipient poder d'algunes ciutats estat italianes, especialment la rep\u00fablica de ven\u00e8cia.\nla primera amena\u00e7a a l'hegemonia de la marina romana va venir dels v\u00e0ndals al segle v, per\u00f2 va ser liquidada per les guerres de justini\u00e0 i al segle seg\u00fcent. el restabliment d'una marina romana d'orient permanent i la introducci\u00f3 de les galeres en el mateix per\u00edode marca la independ\u00e8ncia i el desenvolupament de les caracter\u00edstiques prim\u00e0ries de la marina romana d'orient. aquest proc\u00e9s va augmentar durant l'adveniment de l'islam. despr\u00e9s de les p\u00e8rdues del llevant mediterrani i de l'\u00e0frica, el mediterrani es va convertir en un camp de batalla entre l'imperi rom\u00e0 d'orient i l'imperi dels \u00e0rabs. en aquest punt, va ser molt important la marina romana d'orient, no sols per a la defensa de les possessions imperials al mar, sin\u00f3 per a repel\u00b7lir atacs contra constantinoble. amb l'\u00fas del \u00abfoc grec\u00bb, l'arma secreta romana d'orient m\u00e9s letal, constantinoble es va salvar de diversos setges i en moltes batalles la vict\u00f2ria va ser per a les tropes de l'imperi rom\u00e0 d'orient.\n\n\n=== la religi\u00f3 ===\n\nl'imperi rom\u00e0 d'orient va ser, des dels seus inicis, cristi\u00e0, ja que constant\u00ed i va ser el primer emperador a adoptar el cristianisme (i en aquella \u00e8poca gran part de l'imperi ja era cristi\u00e0), religi\u00f3 que va anar incrementant la seva influ\u00e8ncia al llarg del segle iv i va culminar quan l'emperador teodosi i a finals del mateix segle la va proclamar religi\u00f3 oficial de l'imperi.\ninicialment, la m\u00e0xima autoritat religiosa de l'imperi era l'emperador, que tenia el c\u00e0rrec de pont\u00edfex m\u00e0xim. aix\u00ed doncs, l'any 325, constant\u00ed convoc\u00e0 el primer concili de nicea, en qu\u00e8 es decid\u00ed, entre altres coses, que s'organitzaria l'esgl\u00e9sia en patriarcats, i aquest en di\u00f2cesis. l'any 381, en el primer concili de constantinoble es decid\u00ed que el patriarca de constantinoble prevaldria damunt dels altres, fins i tot del de roma.\nla unitat religiosa va ser amena\u00e7ada per les heretgies que van proliferar en la meitat oriental de l'imperi, i que van posar en relleu la divisi\u00f3 en mat\u00e8ria doctrinal entre les quatre principals seus orientals: constantinoble, antioquia, jerusalem i alexandria.\nl'any 325, el concili de nicea havia condemnat l'arrianisme, que negava la naturalesa divina de crist. el 431, el concili d'efes va declarar her\u00e8tic el nestorianisme. la crisi m\u00e9s duradora, tanmateix, va ser la causada per l'heretgia monofisita, que afirmava que crist nom\u00e9s tenia una naturalesa, la divina. encara que va ser tamb\u00e9 condemnada pel concili de calced\u00f2nia (451), havia guanyat nombrosos adeptes, sobretot a egipte i s\u00edria, i tots els emperadors van fracassar en l'intent de restablir la unitat religiosa. en aquest per\u00edode, s'inici\u00e0 tamb\u00e9 l'estreta associaci\u00f3 entre l'esgl\u00e9sia i l'imperi: lle\u00f3 i (457-474) va ser el primer emperador coronat pel patriarca de constantinoble.\nun dels fets m\u00e9s decisius i d'efectes m\u00e9s duradors va ser la incorporaci\u00f3 dels pobles eslaus a l'\u00f2rbita cultural i religiosa de bizanci. en la segona meitat del segle ix, els monjos metodi i ciril van ser enviats a evangelitzar mor\u00e0via, a petici\u00f3 del seu monarca, rastislau. per dur a terme la seva tasca van crear una llengua liter\u00e0ria, l'antic eslau eclesi\u00e0stic o lit\u00fargic, basada en el dialecte eslau parlat a tessal\u00f2nica, d'on eren originaris aquests monjos. tamb\u00e9 van elaborar un nou alfabet per posar-la per escrit, l'alfabet glagol\u00edtic, despr\u00e9s substitu\u00eft per l'alfabet cir\u00edl\u00b7lic. encara que la missi\u00f3 a mor\u00e0via va fracassar, a mitjans del segle x es va produir la conversi\u00f3 del principat de k\u00edev: incorpor\u00e0 aix\u00ed sota la influ\u00e8ncia de bizanci un estat d'una extensi\u00f3 molt m\u00e9s gran que la del mateix imperi d'aquells dies.\nels afers religiosos, per\u00f2, es tornaren especialment delicats pel que fa a les relacions amb l'esgl\u00e9sia de roma. la ruptura definitiva es va consumar el 1054, amb motiu d'una disputa sobre el text del credo, en el qual els te\u00f2legs llatins havien incl\u00f2s la cl\u00e0usula filioque, significant aix\u00ed, en contra de la tradici\u00f3 de les esgl\u00e9sies orientals, que l'esperit sant procedia no solament del pare, sin\u00f3 tamb\u00e9 del fill. hi havia tamb\u00e9 desacord en molts altres temes menors, i en el fons tamb\u00e9 es discutia la primacia entre les dues antigues capitals de l'imperi. aquest trencament es coneix amb el nom del gran cisma d'orient i va donar lloc a l'esgl\u00e9sia ortodoxa.\n\n\n== cultura i art ==\n\n\n=== la llengua ===\n\nen els or\u00edgens de l'imperi rom\u00e0 d'orient va existir una situaci\u00f3 de digl\u00f2ssia entre el llat\u00ed i el grec. la primera era la llengua de l'administraci\u00f3 estatal, mentre que el grec era la llengua parlada i el principal vehicle d'expressi\u00f3 liter\u00e0ria; dins l'esgl\u00e9sia i en l'educaci\u00f3 s'utilitzava el grec. a aix\u00f2, s'ha d'afegir que en altres regions de l'imperi es feien servir altres lleng\u00fces, com l'arameu i la seva variant el siri\u00e0, a s\u00edria i palestina, i la llengua copta a egipte.\namb el temps, el llat\u00ed va ser definitivament despla\u00e7at pel grec, que es va convertir tamb\u00e9 en la llengua de l'administraci\u00f3 imperial. \u00e9s significatiu que ja en \u00e8poca d'heracli el t\u00edtol d'augustus, en llat\u00ed, fos substitu\u00eft pel de basileus, en grec. per\u00f2 el llat\u00ed encara va continuar apareixent en inscripcions i en monedes fins al segle xi.\nla invasi\u00f3 de l'islam i la p\u00e8rdua de les prov\u00edncies orientals van causar una major hel\u00b7lenitzaci\u00f3 de l'imperi. el grec parlat era el resultat de l'evoluci\u00f3 del grec antic, que va donar lloc al grec medieval o bizant\u00ed. existien grans difer\u00e8ncies entre el llenguatge literari, deliberadament arcaic, i el llenguatge parlat, la koin\u00e9 popular, que no s'acostumava a utilitzar en literatura.\nla literatura, com en general la cultura romana d'orient en tots els \u00e0mbits, es caracteritzava per tres elements: hel\u00b7lenisme, cristianisme i influ\u00e8ncia oriental.\n\nhel\u00b7lenisme perqu\u00e8 continua la tradici\u00f3 de la gr\u00e8cia cl\u00e0ssica a pesar dels intents romanitzadors de justini\u00e0 i el seu nebot just\u00ed ii, que nom\u00e9s van consolidar el dret.\ncristianisme perqu\u00e8 des de constant\u00ed va ser la religi\u00f3 de l'imperi, tot i la dura oposici\u00f3 intel\u00b7lectual, fins ben entrat el segle vi.\ninflu\u00e8ncia oriental per l'estreta relaci\u00f3 amb els pobles asi\u00e0tics i africans.\n\n\n=== literatura ===\n\nla literatura romana d'orient inclou un poema \u00e8pic en grec popular, digen\u00eds acrites, i l\u00edrics de primer ordre com teodor pr\u00f2dom. cont\u00e9 uns g\u00e8neres caracter\u00edstics, com els bestiaris, volucraris, lapidaris i les novel\u00b7les romanes d'orient:\n\nels amors d'is\u00ednia i ismino d'estaci macrembolita,\nels amors de rodant i dosicles de teodor pr\u00f2dom,\nles aventures de drusilla i caricles de nicetes eugeni\u00e0,\naventures d'aristandre i calitea de constant\u00ed manases.va ser especialment fecunda en escrits teol\u00f2gics, cristol\u00f2gics i hagiogr\u00e0fics. va ser en particular rellevant per a la literatura occidental la hist\u00f2ria de barlaam i josafat, en qu\u00e8 es troben al\u00b7lusions a la vida de buda, i que va ser divulgada per tot occident.\nla hist\u00f2ria va tenir representants eminents, com procopi de ces\u00e0rea, secretari del fam\u00f3s general belisari durant el regnat de justini\u00e0 i a la vegada panegirista de l'emperador en els sis llibres de les seves hist\u00f2ries, i el seu detractor en l'anomenada hist\u00f2ria secreta. en la l\u00edrica, destaca l'epigrama amb figures com pau el silenciari i agaties, aquest \u00faltim ant\u00f2leg i historiador del per\u00edode que va seguir justini\u00e0. jordi de pis\u00eddia va compondre poesia \u00e8pica i epigrames. existeix un interessant llibre de viatges de cosmas indicopleustes. del segle vii destaca un historiador, simocata, que no va arribar a tenir la import\u00e0ncia de procopi; en aquest segle, tamb\u00e9 destaca el poeta rom\u00e0 el melode o el cantor, autor d'himnes religiosos.\nentre els segles viii i el xi, es compila ja la mencionada epopeia nacional digen\u00eds acrites, composta en una llengua semiculta; tamb\u00e9 es fan poemes \u00e8pics sobre alexandre el gran i es componen enciclop\u00e8dies com la suda o su\u00efdes, de car\u00e0cter gramatical, etimol\u00f2gic, biogr\u00e0fic, geogr\u00e0fic, hist\u00f2ric, cient\u00edfic i literari. es va recopilar el corpus d'epigram\u00e0tica grega m\u00e9s important que es conserva, l'antologia palatina.\nel cristianisme s'incorpora al g\u00e8nere tradicional pag\u00e0 amb les obres del monjo teodor estudita, que escriu sobre la q\u00fcesti\u00f3 iconoclasta, aix\u00ed com obres asc\u00e8tiques i d'exegesi, i de la monja poeta kassia. sant joan damasc\u00e8 va compondre tractats teol\u00f2gics i pol\u00e8mics en un estil obscur. d'altra banda, alguns emperadors es van dedicar a les lletres, com lle\u00f3 vi el fil\u00f2sof, que va ser poeta, aix\u00ed com el seu fill constant\u00ed vii.\nen l'\u00faltim per\u00edode, des de finals del segle xi, existeix una gran quantitat de literatura pol\u00e8mica religiosa, per\u00f2 tamb\u00e9 escriuen foci i miquel psel\u00b7los sobre altres temes i es propicia un renaixement de les lletres gregues. aquest renaixement passar\u00e0 a europa amb la dispersi\u00f3 dels erudits romans d'orient per la pen\u00ednsula it\u00e0lica despr\u00e9s de la caiguda de constantinoble pels otomans. a it\u00e0lia, renaixer\u00e0 l'estudi del grec i l'humanisme i d'all\u00e0 passar\u00e0 a la resta del m\u00f3n. joan tzetzes escriu poemes did\u00e0ctics i erudits, s'escriuen novel\u00b7les a gr\u00e8cia i proliferen els bestiaris, els lapidaris i cr\u00f2niques com la c\u00e8lebre cr\u00f2nica de morea, que va manar traduir a l'aragon\u00e8s el gran mestre de l'orde de sant joan de jerusalem, juan fern\u00e1ndez de heredia.\nl'inquiet i inconformista poeta teodor prodom escriu quatre poemes sat\u00edrics en llengua popular i escriu la seva catomiomaquia, o lluita dels gats contra els ratolins, un model de par\u00f2dia \u00e8pica. hi ha excel\u00b7lents historiadors que deixen testimoni de les croades, com la dels germans choniates, miquel i sobretot nicetas. tamb\u00e9 paquimeras, nicefor brienni o la seva dona anna comnena, princesa imperial autora de l'alex\u00edada, hist\u00f2ria sobre el seu pare aleix i comn\u00e8. durant l'\u00e8poca de la dinastia pale\u00f2leg la literatura entra en decad\u00e8ncia, tot i que despr\u00e9s sorgeix amb for\u00e7a la filologia.\n\n\n=== arquitectura ===\n\nl'arquitectura romana d'orient \u00e9s hereva de l'arquitectura romana i l'arquitectura paleocristiana. \u00e9s essencialment religiosa, tot i que no falten edificis civils d'import\u00e0ncia. presenta una marcada predilecci\u00f3 pel totxo com a material de construcci\u00f3, tot i que dissimulat per detalls de pedra en l'exterior i pel sumptu\u00f3s mosaic en l'interior. encara s'utilitzava la columna, i la seva innovaci\u00f3 m\u00e9s destacada \u00e9s l'\u00fas sistem\u00e0tic de la coberta de volta. els tipus de volta m\u00e9s utilitzada s\u00f3n la de can\u00f3 i la d'aresta, per\u00f2 destaca sobretot la c\u00fapula, amb la seva caracter\u00edstica base sobre petxines, tot i que tamb\u00e9 es va fer servir ocasionalment la c\u00fapula sobre trompes.\nrespecte a la planta, la m\u00e9s freq\u00fcent en els temples \u00e9s la que t\u00e9 forma de creu grega, amb una c\u00fapula en la intersecci\u00f3 de les naus. en els temples, sovint, a m\u00e9s a m\u00e9s del cos de la nau principal, hi ha un atri o narthex, d'origen paleocristi\u00e0, i el presbiteri precedit de la icon\u00f2stasi, anomenat aix\u00ed perqu\u00e8 all\u00e0 es col\u00b7locaven les icones pintades.\nen la hist\u00f2ria de l'art i l'arquitectura romans d'orient se solen distingir tres per\u00edodes o \u00abedats d'or\u00bb: \n\nla primera edat d'or t\u00e9 el moment m\u00e9s representatiu en l'\u00e8poca de justini\u00e0, i els seus edificis m\u00e9s destacats s\u00f3n l'esgl\u00e9sia dels sants sergi i bac, la de santa irene i, sobretot, la de santa sofia, totes a la ciutat de constantinoble.\nla segona edat d'or coincideix amb el renaixement maced\u00f2nic (segles ix, x i xi). continua sent l'esgl\u00e9sia de planta central coberta amb una c\u00fapula d'acord amb el model fonamental. s\u00f3n freq\u00fcents les esgl\u00e9sies de planta de creu grega inscrita en un quadre, amb els bra\u00e7os de la creu coberts amb una volta de can\u00f3, i cinc voltes, l'una en el centre i les altres quatre en els angles. el prototip va ser-ne la nova esgl\u00e9sia o nea constru\u00efda per basili i, avui desapareguda. altres esgl\u00e9sies destacades s\u00f3n les dels sants ap\u00f2stols de constantinoble, santa caterina de sal\u00f2nica, la catedral d'atenes i la bas\u00edlica de sant marc de ven\u00e8cia.\nla tercera edat d'or comen\u00e7a despr\u00e9s de la recuperaci\u00f3 de constantinoble el 1261. \u00e9s una \u00e8poca de difusi\u00f3 de les formes romanes d'orient, tant al nord (r\u00fassia) com a l'oest. les novetats d'aquest per\u00edode s\u00f3n m\u00e9s decoratives que estructurals. destaquen esgl\u00e9sies com la de santa maria pammakaristos a constantinoble, les esgl\u00e9sies del mont atos o el conjunt d'esgl\u00e9sies de mistra, al pelopon\u00e8s.\n\n\n=== escultura, mosaics i pintura ===\nl'estil rom\u00e0 d'orient va quedar definit a partir del segle vi. anteriorment dominava l'estil rom\u00e0 tard\u00e0, fins i tot en la mateixa constantinoble, segons ho evidencien diverses est\u00e0tues erigides per tota la ciutat. no obstant aix\u00f2, altres monuments de l'\u00e8poca mostren ja l'inici pel gust rom\u00e0 d'orient, com el disc de teodosi (393), un baix relleu amb les figures de l'emperador i la seva cort. \u00e9s un estil que es pot considerar com una derivaci\u00f3 de l'estil rom\u00e0 amb influ\u00e8ncia asi\u00e0tica. es caracteritza, en general, per una certa uniformitat, amanerament i rigidesa o falta de naturalitat en les figures que apareixen en esmalts, imitacions de pedres i enfilalls de perles, en trossos geom\u00e8trics i en el fullam estilitzat o mancat de naturalitat.\nl'art rom\u00e0 d'orient va cultivar molt poc l'embalum rod\u00f3, per\u00f2 abunda en relleus sobre marfil, plata i bronze i no va abandonar del tot l'\u00fas dels camafeus i entallats en pedres fines. tant en els relleus, com en les pintures i mosaics, es presenten les figures mirant cap endavant.\nde la cultura romana, bizanci va heretar la decoraci\u00f3 mitjan\u00e7ant mosaics, que van arribar a la seva m\u00e0xima esplendor en aquest imperi. els mosaics eren figures formades per petits trossos de pedra o vidre de colors. seguien estrictes normes per il\u00b7lustrar passatges de la vida dels emperadors i escenes religioses, que en aquest darrer cas trobem tot cobrint les muralles i cels rasos de les esgl\u00e9sies.\npel que fa a la pintura, cal destacar d'una manera particular els retaules de tem\u00e0tica religiosa coneguts com a icones.\n\n\n=== m\u00fasica ===\n\nla m\u00fasica romana d'orient, de car\u00e0cter normalment religi\u00f3s, estava fortament relacionada amb el cant gregori\u00e0. \u00e9s un tipus de monodia vocal, sense acompanyament instrumental, i est\u00e0 organitzada en un sistema musical, l'oktoekhos, que est\u00e0 format per 8 modes o escales. es diferencia del gregori\u00e0 perqu\u00e8 es canta en grec i s'acompanya vocalment amb un so greu de base: la isocratima.\n\n\n== llegat ==\nl'imperi rom\u00e0 d'orient va ser una organitzaci\u00f3 multicultural, hereva de la tradici\u00f3 romana, que va desapar\u00e8ixer el 1453, i era un regne grec de religi\u00f3 ortodoxa. l'escriptor brit\u00e0nic robert byron va descriure la seva ess\u00e8ncia com el resultat d'una triple fusi\u00f3: un cos rom\u00e0, una ment grega i una \u00e0nima oriental.\nbizanci va ser l'\u00fanica pot\u00e8ncia estable de l'edat mitjana. la seva influ\u00e8ncia va servir de factor estabilitzador a europa, de barrera contra la pressi\u00f3 de les conquestes dels ex\u00e8rcits isl\u00e0mics i actuant com a enlla\u00e7 amb el passat cl\u00e0ssic i la seva antiga legitimitat.\nla caiguda de l'imperi va ser traum\u00e0tica, tant que durant molt de temps es va considerar el 1453 com la divisi\u00f3 entre l'edat mitjana i l'edat moderna. el conquistador otom\u00e0 mehmet ii i els seus successors es consideraren a si mateixos hereters leg\u00edtims dels emperadors romans d'orient fins a la fi de l'imperi otom\u00e0, a principis del segle xx. tanmateix, el paper de l'emperador rom\u00e0 d'orient com a cap de l'ortod\u00f2xia oriental va ser reclamat pels grans ducs de moscou comen\u00e7ant per ivan iii. el seu net ivan el terrible es convertiria en el primer tsar de r\u00fassia, t\u00edtol (tsar) que prov\u00e9 del c\u00e8sar rom\u00e0. els seus successors van donar suport a la idea que moscou era l'hereva leg\u00edtima de roma i constantinoble, la tercera roma, una idea mantinguda per l'imperi rus fins a la seva fi a comen\u00e7aments del segle xx.\ndes del punt de vista comercial, bizanci era el punt de partida de la ruta de la seda, l'eix econ\u00f2mic que unia europa amb orient, per on s'importaven mat\u00e8ries de luxe com la seda i les esp\u00e8cies. la interrupci\u00f3 d'aquesta ruta a causa de la desaparici\u00f3 de l'imperi rom\u00e0 d'orient va provocar l'obertura de noves rutes comercials i \u00e9s aix\u00ed com espanyols i portuguesos van arribar a am\u00e8rica i a \u00e0frica, tot buscant rutes alternatives. els portuguesos van acabar la conquesta abans i van disposar dels recursos necessaris amb antelaci\u00f3 per crear un imperi atl\u00e0ntic que permetria arribar a l'\u00edndia tot circumnavegant \u00e0frica. els espanyols posteriorment patrocinarien colom i diversos conquistadors per crear un imperi que transformaria espanya en la primera superpot\u00e8ncia mundial.\nbizanci va tenir un paper important en la conservaci\u00f3 de textos cl\u00e0ssics, tant en el m\u00f3n isl\u00e0mic com en l'europa occidental, que serien clau per al desenvolupament del renaixement. la seva tradici\u00f3 historiogr\u00e0fica va ser una font d'informaci\u00f3 sobre els \u00e8xits del m\u00f3n cl\u00e0ssic. fins al punt que es creu que el ressorgiment cultural, econ\u00f2mic i cient\u00edfic del segle xv no hauria estat possible sense les bases establertes per la gr\u00e8cia romana d'orient. d'altra banda, la influ\u00e8ncia de bizanci en q\u00fcestions com la teologia seria vital per als pensadors europeus com sant tom\u00e0s d'aquino.\ntamb\u00e9 s'ha d'esmentar que l'imperi va ser clau en la divulgaci\u00f3 del cristianisme, religi\u00f3 que definiria europa durant segles. dels quatre principals focus d'aquesta religi\u00f3, tres (jerusalem, antioquia i constantinoble) es trobaven en el seu territori i fins al cisma d'orient va ser el major focus espiritual. tamb\u00e9 va ser el punt de partida de l'evangelitzaci\u00f3 dels pobles eslaus, amb l'adaptaci\u00f3 de l'alfabet grec per crear el sistema d'escriptura que avui anomenen \u00abalfabet cir\u00edl\u00b7lic\u00bb, sense deixar de menystenir la seva influ\u00e8ncia sobre les esgl\u00e9sies copta, et\u00edop i arm\u00e8nia.\n\n\n== notes ==\n\n\n== refer\u00e8ncies ==\n\n\n== bibliografia ==\nbar\u00f3 i queralt, x. \u00abskanderbeg (1405-1468), heroi nacional alban\u00e8s, entre la realitat i el mite\u00bb. temps d'educaci\u00f3, 56, 2019, p\u00e0g. 221-234. doi: 10.1344/te2019.56.13.\nbrand, c. m. byzantium confronts the west, 1180\u20131204 (en angl\u00e8s).  harvard university press, 1968. isbn 9780674089754. \nbury, j. b. a history of the later roman empire from arcadius to irene (395 a.d. to 800 a.d.) (en angl\u00e8s). volum i, 1889. \nte\u00f2fanes el confessor. classen j. theophanes chronographia, corpus scriptorum histori\u00e6 byzantin\u00e6 (en llat\u00ed). vol i, 1841. \nfern\u00e1ndez-morera, d. the myth of the andalusian paradise (en angl\u00e8s).  intercollegiate studies institute (ord), 2016. isbn 978-1-5040-3469-2. \nflorist\u00e1n im\u00edzcoz, j. m. \u00ablos \u00faltimos pale\u00f3logos, los reinos peninsulares y la cruzada\u00bb. a: b\u00e1denas de la pe\u00f1a, p.; p\u00e9rez mart\u00edn, i. constantinopla 1453: mitos y realidades (en castell\u00e0).  consell superior d'investigacions cient\u00edfiques, 2003, p. 247-296. isbn 9788400082079. \nfouracre, p.; gerberding, r. a. late merovingian france: history and hagiography, 640\u2013720 (en angl\u00e8s).  manchester university press, 1996. isbn 978-0-7190-4791-6. \ngabriel, r. a. the great armies of antiquity (en angl\u00e8s).  greenwood, 2002. isbn 978-0-275-97809-9. \ngrafton, a.; most, g. w.; settis, s. the classical tradition (en angl\u00e8s).  belknap press, 2010. isbn 9780674035720. \ngibbon, e. the history of the decline and fall of the roman empire (en angl\u00e8s). volum 3.  collins & hanney, 1826. \nheather, p. the fall of the roman empire: a new history (en angl\u00e8s).  pan macmillan, 2010. isbn 0330529838. \nkaldel\u00b7lis, a. hellenism in byzantium: the transformations of greek identity and the reception of the classical tradition (en angl\u00e8s).  cambridge university press, 2007. isbn 0-521-87688-5. \nkaldel\u00b7lis, a. romanland: ethnicity and empire in byzantium (en angl\u00e8s).  harvard university press, 2019. isbn 9780674239692. \nlepree, j. f.; \u0111uki\u0107, l. the byzantine empire: a historical encyclopedia (en angl\u00e8s). volum i.  abc-clio, 2019. isbn 9781440851476. \nmango, c. \u00abintroduction\u00bb. a: mango, c. the oxford history of byzantium (en angl\u00e8s).  oxford university press, 2002, p. 1-18. isbn 0-19-814098-3. \nmarcos hierro, e. \u00abels catalans i l'imperi bizant\u00ed\u00bb. a: ferrer i mallol, m. t. els catalans a la mediterr\u00e0nia oriental a l'edat mitjana.  institut d'estudis catalans, secci\u00f3 hist\u00f2rico-arqueol\u00f2gica, 2003, p. 23-78. isbn 9788472836709. \nmarcos hierro, e. \u00abbizanci a la historiografia medieval catalana: les vespres sicilianes i l'emperador dels grecs en les cr\u00f2niques de bernat desclot i ramon muntaner\u00bb. anuari de filologia. secci\u00f3 d, studia graeca et latina, 12, 2009, p\u00e0g. 241-254. issn: 1131-6896.\nmillar, f. a greek roman empire: power and belief under theodosius ii (408\u2013450) (en angl\u00e8s).  university of california press, 2006. isbn 978-0-520-24703-1. \nnicol, d. m. \u00abthe byzantine view of western europe\u00bb (en angl\u00e8s). greek, roman, and byzantine studies, 8, 4, 1967. issn: 2159-3159.\nnorwich, j. j. a short history of byzantium (en angl\u00e8s).  penguin, 1998. isbn 978-0-14-025960-5. \nostrogorski, g. \u00abthe byzantine empire in the world of the seventh century\u00bb (en angl\u00e8s). dumbarton oaks papers, 13, 1959, p\u00e0g. 1-21. doi: 10.2307/1291126.\nostrogorski, g. history of the byzantine state (en angl\u00e8s).  rutgers university press, 1969. isbn 978-0-8135-1198-6. \npla, j. les illes.  ediciones destino, 1970. \npounds, n. j. g. an historical geography of europe, 1500-1840 (en angl\u00e8s).  cambridge university press, 1979. isbn 9780521223799. \nrosser, j. h. historical dictionary of byzantium (en angl\u00e8s). 2a edici\u00f3.  scarecrow press, 2012. isbn 9780810875678. \nsturaitis, i. \u00abroman identity in byzantium: a critical approach\u00bb (en angl\u00e8s). byzantinische zeitschrift, 107, 1, 2014, p\u00e0g. 175-220.\ntar\u00e0ssov, o. icon and devotion: sacred spaces in imperial russia (en angl\u00e8s).  reaktion, 2004. isbn 978-1-86189-118-1. \n\n\n== vegeu tamb\u00e9 ==\nllista de vies romanes"