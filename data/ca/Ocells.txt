"els ocells o aus (aves) s\u00f3n una classe de vertebrats b\u00edpedes de sang calenta que es caracteritzen per pondre ous de closca dura i per tenir plomes, un bec mancat de dents, un metabolisme r\u00e0pid, un cor de quatre cambres i un esquelet lleuger per\u00f2 robust. viuen arreu del m\u00f3n i la seva mida va des dels 5 cm del colibr\u00ed nan abella fins als 2,75 m de l'estru\u00e7 com\u00fa. n'hi ha unes 10.000 esp\u00e8cies vivents, m\u00e9s de la meitat de les quals s\u00f3n passeriformes. els ocells tenen ales, que es desenvolupen en major o menor grau segons l'esp\u00e8cie. els \u00fanics grups coneguts sense ales s\u00f3n els moes i els ocells elefant, tots dos extints. les ales evolucionaren de potes anteriors i permeten volar a la gran majoria dels ocells, tot i que alguns n'han perdut la capacitat, com ara els ratites, els ping\u00fcins i algunes esp\u00e8cies end\u00e8miques d'illes. els aparells digestiu i respiratori dels ocells presenten adaptacions importants per al vol. a m\u00e9s a m\u00e9s, algunes esp\u00e8cies que habiten medis aqu\u00e0tics, especialment els ocells marins i els ocells aqu\u00e0tics, han evolucionat per nedar.\nels ocells s\u00f3n un grup de dinosaures ter\u00f2podes amb plomes i, de fet, els \u00fanics dinosaures vivents. els seus parents vivents m\u00e9s propers s\u00f3n els crocodilians. els ocells descendeixen dels avialats primitius (incloent-hi l'arque\u00f2pterix) que aparegueren fa aproximadament 160 milions d'anys (ma) en all\u00f2 que avui en dia \u00e9s la xina. les dades gen\u00e8tiques indiquen que els ocells moderns (neornites) evolucionaren durant el cretaci mitj\u00e0 a superior i es diversificaren molt al voltant de l'extinci\u00f3 del cretaci-paleogen (66 ma), en la qual desaparegueren els pterosaures i els dinosaures no aviaris.\nmoltes esp\u00e8cies socials transmeten els seus coneixements d'una generaci\u00f3 a l'altra, fet que es considera una forma de cultura. els ocells s\u00f3n socials i es comuniquen mitjan\u00e7ant senyals visuals, reclams i cants. participen en comportaments socials, com ara la cria i la ca\u00e7a cooperatives, el comportament de bandada i l'assetjament dels depredadors. la immensa majoria d'esp\u00e8cies s\u00f3n socialment (per\u00f2 no necess\u00e0riament sexualment) mon\u00f2games, normalment per una temporada d'aparellament, a vegades durant anys, per\u00f2 rarament per a tota la vida. altres esp\u00e8cies segueixen un patr\u00f3 de polig\u00ednia (un mascle i diverses femelles) o, rarament, poli\u00e0ndria (una femella i diversos mascles). els ocells ponen ous que posteriorment s\u00f3n fertilitzats per reproducci\u00f3 sexual. en general, els ous es ponen en un niu i s\u00f3n covats pels seus progenitors. la majoria dels ocells tenen cura de les seves cries durant una llarga temporada despr\u00e9s de l'eclosi\u00f3 dels ous.\nmoltes esp\u00e8cies d'ocells s\u00f3n importants per a l'economia com a fonts d'aliment o com a mat\u00e8ries primeres per al sector secundari. s'obtenen ous, carn i plomes de diferents esp\u00e8cies domesticades i salvatges. els ocells cantadors, els lloros i altres esp\u00e8cies s\u00f3n populars com a animals de companyia. altres usos inclouen l'extracci\u00f3 de guano (excrements d'ocells) per utilitzar-lo com a fertilitzant. els ocells apareixen en molts aspectes de la cultura humana. des del segle xvii se n'han extingit unes 120-130 esp\u00e8cies com a resultat de l'activitat humana, i molts centenars abans d'aquesta data. actualment, unes 1.200 esp\u00e8cies d'ocells estan amena\u00e7ades d'extinci\u00f3 per l'activitat humana, tot i que s'estan fent esfor\u00e7os per protegir-les. l'observaci\u00f3 d'aus \u00e9s una part important del sector del turisme ecol\u00f2gic.\n\n\n== evoluci\u00f3 i taxonomia ==\n\nla primera classificaci\u00f3 biol\u00f2gica dels ocells fou desenvolupada per francis willughby i john ray a la seva obra ornithologiae (1676). el 1758, carl von linn\u00e9 pol\u00ed el seu treball per crear el sistema de classificaci\u00f3 taxon\u00f2mica que encara es fa servir avui en dia. en la taxonomia linneana, els ocells constitueixen la classe aves, que segons la taxonomia filogen\u00e8tica se situa entre els dinosaures ter\u00f2podes.\n\n\n=== definici\u00f3 ===\nels ocells i un dels seus grups germans, els crocodilians, s\u00f3n els \u00fanics representants vivents del clade reptili\u00e0 dels arcosaures. a finals de la d\u00e8cada del 1990, aves se solia definir filogen\u00e8ticament com el grup que inclo\u00efa tots els descendents de l'avantpassat com\u00fa m\u00e9s recent dels ocells moderns i archaeopteryx lithographica. tanmateix, a principis del segle xxi s'estengu\u00e9 una definici\u00f3 anterior proposada per jacques gauthier fins al punt que actualment \u00e9s emprada per un gran nombre de cient\u00edfics, incloent-hi els defensors del sistema phylocode. aquesta definici\u00f3 circumscriu aves al grup terminal dels ocells moderns i n'exclou la majoria dels grups coneguts \u00fanicament a partir de f\u00f2ssils, que es traslladen a un grup m\u00e9s ampli, els avialats, en part per evitar els dubtes sobre la classificaci\u00f3 d'archaeopteryx en relaci\u00f3 amb animals que tradicionalment s'han considerat dinosaures ter\u00f2podes.\ngauthier i de queiroz identificaren quatre definicions diferents del nom \u00abaves\u00bb. per tant, proposaren reservar \u00abaves\u00bb per al grup terminal que consisteix en l'\u00faltim avantpassat com\u00fa de tots els ocells vivents i tots els seus descendents, corresponent a la quarta definici\u00f3 de la llista seg\u00fcent. aix\u00ed mateix, assignaren noms diferents als altres grups.\n\n\u00abaves\u00bb es pot referir a tots els arcosaures m\u00e9s pr\u00f2xims als ocells que als cocodrils (= avemetatarsalia)\n\u00abaves\u00bb es pot referir als arcosaures avan\u00e7ats amb plomes (= avifilopluma)\n\u00abaves\u00bb es pot referir als dinosaures amb plomes capa\u00e7os de volar (= avialae)\n\u00abaves\u00bb es pot referir a l'\u00faltim avantpassat com\u00fa de tots els ocells vivents i tots els seus descendents (un \u00abgrup terminal\u00bb que, en aquest sentit, \u00e9s sin\u00f2nim de neornithes)la quarta definici\u00f3 exclou l'arque\u00f2pterix, tradicionalment considerat un dels primers ocells, i el situa entre els dinosaures no aviaris. aquestes propostes han estat adoptades per nombrosos investigadors en els camps de la paleontologia i l'evoluci\u00f3 dels ocells, tot i que els detalls exactes de les definicions varien. els investigadors sovint fan servir avialae, proposat originalment per recollir els grups f\u00f2ssils que tradicionalment s'havien incl\u00f2s a aves, com a sin\u00f2nim del nom com\u00fa \u00abocell\u00bb.\n\nla majoria d'investigadors defineixen els avialats com a grup troncal, tot i que no tots fan servir les mateixes definicions. molts cient\u00edfics empren una definici\u00f3 similar a \u00abtots els ter\u00f2podes m\u00e9s propers als ocells que a deinonychus\u00bb, tot afegint troodon com a segon especificador extern en cas que sigui m\u00e9s proper als ocells que a deinonychus. de vegades, es defineix com a clade basat en apomorfies, \u00e9s a dir, basant-se en car\u00e0cters f\u00edsics. el 2001, gauthier redescrigu\u00e9 els avialats com a tots els dinosaures que tenen ales amb plomes que es fan servir per volar, juntament amb tots els seus descendents.malgrat que la definici\u00f3 d'aves com a grup terminal \u00e9s una de les m\u00e9s esteses, no ha estat exempta de cr\u00edtiques. el 1977, lee i spencer arg\u00fciren que aquesta definici\u00f3 no milloraria l'estabilitat del clade i que sempre hi hauria un cert grau d'incertesa sobre el contingut exacte d'aves, car tots els clades definits (formin un grup terminal o no) tenen poques sinapomorfies que serveixin per distingir-los dels seus parents m\u00e9s propers.\n\n\n=== dinosaures i origen dels ocells ===\n\nles proves f\u00f2ssils i biol\u00f2giques han generat un ampli consens entre els cient\u00edfics que els ocells s\u00f3n un subgrup especialitzat de dinosaures ter\u00f2podes i, concretament, de maniraptors, un grup de ter\u00f2podes que inclou els dromeos\u00e0urids i els oviraptorosaures, entre d'altres. la descripci\u00f3 de nous ter\u00f2podes propers als ocells ha anat difuminant la l\u00ednia que separa els dinosaures no aviaris dels ocells. els descobriments recents a la prov\u00edncia de liaoning (nord-est de la xina), entre els quals hi ha nombrosos dinosaures plum\u00edfers de petites dimensions, han contribu\u00eft a aquesta incertesa.el consens en la paleontologia actual \u00e9s que els ter\u00f2podes voladors o avialats s\u00f3n els parents m\u00e9s propers dels dinonicosaures, que comprenen els dromeos\u00e0urids i els trood\u00f2ntids. en conjunt, formen el clade dels paraus. alguns dinonicosaures basals, com ara microraptor, presenten car\u00e0cters que tal vegada els servien per planar i fins i tot per volar. els dinonicosaures m\u00e9s basals de tots eren diminuts. per tant, \u00e9s possible que l'avantpassat dels paraus fos un animal arbor\u00edcola, capa\u00e7 de planar, o les dues coses.l'arque\u00f2pterix, del jur\u00e0ssic superior, \u00e9s conegut per ser un dels primers f\u00f2ssils de transici\u00f3 que es descobriren i contribu\u00ed a apuntalar la teoria de l'evoluci\u00f3 a la darreria del segle xix. fou el primer f\u00f2ssil amb una combinaci\u00f3 de car\u00e0cters reptilians t\u00edpics, com ara dents, dits amb urpes i una cua llarga com la de les sargantanes, i ales dotades de plomes de vol com les dels ocells moderns. encara que no era avantpassat directe dels ocells, potser s\u00ed que era un parent proper d'aquest avantpassat.\n\n\n=== or\u00edgens evolutius ===\ngaireb\u00e9 la meitat dels car\u00e0cters distintius dels ocells moderns evolucionaren durant els 60 milions d'anys que separen els primers arcosaures del llinatge dels ocells i els primers maniraptoromorfs, \u00e9s a dir, els primers dinosaures que tenien una relaci\u00f3 m\u00e9s propera amb els ocells d'avui en dia que amb tyrannosaurus rex. \u00e9s possible que la desaparici\u00f3 dels osteodermes t\u00edpics dels altres arcosaures i el desenvolupament de plomes primitives fossin una de les primeres fites d'aquesta transici\u00f3.els ocells es diversificaren en una gran varietat de formes durant el per\u00edode cretaci. molts grups conservaren caracter\u00edstiques primitives, com ara ales amb urpes i dents, tot i que aquestes \u00faltimes desaparegueren de manera independent en diversos grups d'ocells, incloent-hi els ocells moderns. mentre que les primeres formes, com ara l'arque\u00f2pterix o jeholornis, conservaren la llarga cua \u00f2ssia dels seus avantpassats, la cua dels ocells m\u00e9s avan\u00e7ats s'escur\u00e7\u00e0 amb l'aparici\u00f3 de l'os pigostil dins del clade pygostilia.\nel primer llinatge gran i divers d'ocells de cua curta en evolucionar foren els enantiornis, o \u00abocells a l'inrev\u00e9s\u00bb, anomenats aix\u00ed perqu\u00e8 la configuraci\u00f3 dels seus ossos de l'espatlla era la inversa de la dels ocells actuals. els enantiornis ocupaven una gran varietat de n\u00ednxols ecol\u00f2gics, des de lim\u00edcoles que vivien a la sorra i ocells pisc\u00edvors fins a formes arbor\u00edcoles o gran\u00edvores. alguns llinatges m\u00e9s avan\u00e7ats tamb\u00e9 s'especialitzaren a menjar peixos, com ara la subclasse f\u00edsicament semblant a les gavines dels ictiornis. un ordre d'ocells marins del mesozoic, els hesperornitiformes, s'adaptaren tant a ca\u00e7ar peixos en ambients marins que perderen la capacitat de volar i esdevingueren principalment aqu\u00e0tics. malgrat les seves extremes especialitzacions, els hesperornitiformes representen alguns dels parents m\u00e9s propers dels ocells moderns.\n\n\n=== radiaci\u00f3 dels ocells moderns ===\n\ngr\u00e0cies al descobriment de vegavis, actualment, se sap que la subclasse dels neornis (que cont\u00e9 tots els ocells moderns) ja havia evolucionat en alguns llinatges b\u00e0sics a la fi del cretaci i est\u00e0 dividida en dos superordres, els pale\u00f2gnats i els ne\u00f2gnats. els pale\u00f2gnats inclouen els tinam\u00fas de sud-am\u00e8rica i mesoam\u00e8rica, aix\u00ed com els estrucioniformes. la diverg\u00e8ncia basal de la resta de ne\u00f2gnats fou la dels gal\u00b7loanseris, el superordre que cont\u00e9 els anseriformes (\u00e0necs, oques, cignes i txajans) i els gal\u00b7liformes (faisans, tetraonins i similars, juntament amb els megap\u00f2dids i els guans i similars). les dates de les diverg\u00e8ncies s\u00f3n molt debatudes pels cient\u00edfics. hi ha consens que els neornis evolucionaren el cretaci, i que la separaci\u00f3 entre els gal\u00b7loanseris i la resta de ne\u00f2gnats es produ\u00ed abans de l'extinci\u00f3 k-pg, per\u00f2 hi ha opinions diferents sobre si la radiaci\u00f3 dels altres ne\u00f2gnats es produ\u00ed abans o despr\u00e9s de l'extinci\u00f3 de la resta de dinosaures. aquest desacord \u00e9s causat en part per una diverg\u00e8ncia en les proves; la dataci\u00f3 molecular suggereix una radiaci\u00f3 al cretaci, mentre que les proves f\u00f2ssils recolzen una radiaci\u00f3 al terciari.la classificaci\u00f3 dels ocells \u00e9s un tema pol\u00e8mic. la phylogeny and classification of birds (1990) de sibley i ahlquist \u00e9s una obra de refer\u00e8ncia en la classificaci\u00f3 dels ocells, tot i que sovint \u00e9s debatuda. gran part de les proves semblen suggerir que l'assignaci\u00f3 d'ordres \u00e9s correcta, per\u00f2 els cient\u00edfics no es posen d'acord sobre les relacions entre els ordres mateixos; s'han utilitzat proves de l'anatomia dels ocells moderns, de f\u00f2ssils i d'adn, per\u00f2 no ha emergit cap consens clar. m\u00e9s recentment, noves proves f\u00f2ssils i moleculars estan oferint una visi\u00f3 cada vegada m\u00e9s clara de l'evoluci\u00f3 dels ordres moderns d'ocells.\n\n\n==== classificaci\u00f3 dels ordres moderns ====\ntot seguit es pot observar una llista dels ordres taxon\u00f2mics de la subclasse dels neornis, o ocells moderns. aquesta llista utilitza la classificaci\u00f3 tradicional (\u00abordre de clements\u00bb), revisada per la classificaci\u00f3 de sibley-monroe.\nsubclasse neornithespaleognathae:\n\nstruthioniformes\u2014estru\u00e7os, em\u00fas, kiwis i similars\ntinamiformes\u2014tinam\u00fasneognathae:\n\nanseriformes\u2014\u00e0necs, oques, cignes i similars\ngalliformes\u2014paons, galls, galls dindis, faisans i similars\ncharadriiformes\u2014gavines, turn\u00edcids, corriols i similars\ngaviiformes\u2014cal\u00e0bries\npodicipediformes\u2014cabussets i cabussons\nprocellariiformes\u2014albatrossos, petrells i similars\nsphenisciformes\u2014ping\u00fcins\npelecaniformes\u2014pelicans i similars\nphaethontiformes\u2014faetons\nciconiiformes\u2014cigonyes i similars\ncathartiformes\u2014voltors del nou m\u00f3n\nphoenicopteriformes\u2014flamencs\nfalconiformes\u2014falcons, \u00e0guiles, aligots i similars\ngruiformes\u2014grues i similars\npteroclidiformes\u2014gangues i xurres\ncolumbiformes\u2014coloms\npsittaciformes\u2014lloros i similars\ncuculiformes\u2014cucuts i turacs\nopisthocomiformes\u2014hoatzin\nstrigiformes\u2014mussols i \u00f2libes\ncaprimulgiformes\u2014enganyapastors i similars\napodiformes\u2014falciots i colibr\u00eds\ncoraciiformes\u2014alcions, blauets i similars\npiciformes\u2014picots i similars\ntrogoniformes\u2014trogons\ncoliiformes\u2014colis\npasseriformes\u2014passerinsla classificaci\u00f3 radicalment diferent de sibley-monroe (taxonomia de sibley-ahlquist), basada en dades moleculars, ha estat \u00e0mpliament adoptada en alguns aspectes, car les proves recents moleculars, f\u00f2ssils i anat\u00f2miques recolzen els gal\u00b7loanseris, per exemple.\n\n\n== distribuci\u00f3 ==\nels ocells viuen i crien a la major part dels h\u00e0bitats terrestres i als set continents, arribant al seu extrem meridional a les col\u00f2nies de cria del petrell de les neus, fins a 440 km terra endins de l'ant\u00e0rtida. la diversitat m\u00e9s elevada d'ocells es dona a les regions tropicals. antigament, es creia que aquesta gran diversitat era el resultat d'una taxa d'especiaci\u00f3 m\u00e9s elevada als tr\u00f2pics, per\u00f2 estudis recents han trobat taxes d'especiaci\u00f3 m\u00e9s elevades a les latituds altes, que s\u00f3n compensades per taxes d'extinci\u00f3 m\u00e9s elevades que les dels tr\u00f2pics. diverses fam\u00edlies d'ocells s'han adaptat a la vida tant a sobre dels oceans com a dins seu; algunes esp\u00e8cies d'ocell mar\u00ed nom\u00e9s venen a terra per criar, i s'han observat ping\u00fcins capbussant-se fins a profunditats de 300 metres.moltes esp\u00e8cies d'ocells han establert poblacions de cria en \u00e0rees en qu\u00e8 han estat introdu\u00efdes pels humans. algunes d'aquestes introduccions s'han fet expressament: el fais\u00e0 com\u00fa, per exemple, ha estat introdu\u00eft arreu del m\u00f3n com a ocell cineg\u00e8tic o de ca\u00e7a. d'altres han estat accidentals, com ara l'assentament de cotorretes de pit gris salvatges a diverses ciutats nord-americanes despr\u00e9s que s'escapessin de la captivitat. algunes esp\u00e8cies, incloent-hi l'esplugabous, el caracar\u00e0 de cap groc i la cacatua galah, s'han est\u00e8s naturalment molt m\u00e9s enll\u00e0 de la seva distribuci\u00f3 original, a mesura que les pr\u00e0ctiques agr\u00edcoles els creaven nous h\u00e0bitats apropiats.\n\n\n== anatomia i fisiologia ==\n\nen comparaci\u00f3 amb els altres vertebrats, els ocells tenen un pla corporal que presenta moltes adaptacions inusuals, majorit\u00e0riament, per facilitar-los el vol.\nl'esquelet es compon d'ossos molt lleugers. tenen unes grans cavitats plenes d'aire (anomenades cavitats pneum\u00e0tiques) que es connecten amb el sistema respiratori. els ossos del crani estan fusionats i no presenten sutures cranials. les \u00f2rbites s\u00f3n grans i estan separades per un septe ossi. la columna vertebral t\u00e9 regions cervical, tor\u00e0cica, lumbar i caudal, sent el nombre de v\u00e8rtebres cervicals (del coll) molt variables i el seu moviment especialment flexible, per\u00f2 el moviment est\u00e0 redu\u00eft a les v\u00e8rtebres tor\u00e0ciques anteriors i absent a les v\u00e8rtebres posteriors. les \u00faltimes estan fusionades amb la pelvis per formar el sinsacre. les costelles estan aplanades i l'est\u00e8rnum est\u00e0 configurat perqu\u00e8 s'hi ancorin els m\u00fasculs del vol, excepte en els ordres d'ocells no voladors. les potes anteriors estan modificades en ales.com els r\u00e8ptils, els ocells s\u00f3n principalment uricot\u00e8lics, \u00e9s a dir, els seus ronyons extreuen residus nitrogenosos del flux sanguini i l'excreten en forma d'\u00e0cid \u00faric, en lloc d'urea o amon\u00edac, a l'intest\u00ed a trav\u00e9s dels ur\u00e8ters. els ocells no tenen bufeta urin\u00e0ria ni una obertura uretral exterior, de manera que l'\u00e0cid \u00faric \u00e9s excretat juntament amb els fems en forma de residu semis\u00f2lid. tanmateix, ocells com ara els colibr\u00eds poden ser facultativament amonot\u00e8lics, excretant gran part dels residus nitrogenosos en forma d'amon\u00edac. tamb\u00e9 excreten creatina, en lloc de creatinina, que \u00e9s el que excreten els mam\u00edfers. aquest material, igual que el que treuen els intestins, emergeix de la cloaca de l'ocell. la cloaca \u00e9s una obertura amb m\u00faltiples funcions: s'hi expulsen residus, els ocells s'aparellen unint les cloaques i les femelles la fan servir per pondre els ous. a m\u00e9s, moltes esp\u00e8cies d'ocells regurgiten egagr\u00f2piles. l'aparell digestiu dels ocells \u00e9s \u00fanic, amb un pap per l'emmagatzemament i un pedrer que cont\u00e9 pedres que l'ocell s'ha empassat, i que molen l'aliment per compensar la manca de dents. la major part dels ocells s\u00f3n altament adaptats a una digesti\u00f3 r\u00e0pida per ajudar-los en el vol. alguns ocells migratoris s'han adaptat per utilitzar prote\u00efna de moltes parts del seu cos, incloent-hi prote\u00efna dels intestins, com a energia addicional durant la migraci\u00f3.els ocells tenen un dels aparells respiratoris m\u00e9s complexos de tots els grups d'animals. durant la inhalaci\u00f3, un 75% de l'aire fresc passa de llarg dels pulmons i flueix directament dins un sac aeri que s'est\u00e9n des dels pulmons i es connecta amb espais aeris dins els ossos i els omple d'aire. l'altre 25% de l'aire va directament als pulmons. quan l'ocell exhala, l'aire utilitzat surt dels pulmons i l'aire fresc emmagatzemat dins el sac aeri posterior \u00e9s simult\u00e0niament for\u00e7at cap als pulmons. aix\u00ed doncs, els pulmons d'un ocell reben un subministrament constant d'aire fresc tant durant la inhalaci\u00f3 com l'exhalaci\u00f3. la producci\u00f3 de sons es fa mitjan\u00e7ant la siringe, una cambra muscular amb diverses membranes timp\u00e0niques que es troba a l'extrem inferior de la tr\u00e0quea, d'on se separa. el cor d'un ocell t\u00e9 quatre cambres, i l'arc a\u00f2rtic dret dona origen a la circulaci\u00f3 sist\u00e8mica (a difer\u00e8ncia dels mam\u00edfers, en qu\u00e8 est\u00e0 implicat l'arc esquerre). la postcava rep sang de les extremitats a trav\u00e9s del sistema portal renal. a difer\u00e8ncia dels mam\u00edfers, els gl\u00f2buls vermells dels ocells tenen nucli.el sistema nervi\u00f3s \u00e9s gran en proporci\u00f3 a la mida de l'ocell. la part m\u00e9s desenvolupada del cervell \u00e9s la que controla les funcions relacionades amb el vol, mentre que el cerebel coordina el moviment i el telenc\u00e8fal controla els patrons de comportament, la navegaci\u00f3, l'aparellament i la construcci\u00f3 de nius. la majoria d'ocells tenen un sentit de l'olfacte pobre; les excepcions m\u00e9s destacades inclouen els kiwis, els voltors del nou m\u00f3n i els procel\u00b7lariformes. el sistema visual aviari sol estar molt desenvolupat. els ocells aqu\u00e0tics tenen unes lents flexibles especials, que es poden adaptar per veure-hi tant a dins com a fora de l'aigua. algunes esp\u00e8cies tamb\u00e9 tenen una f\u00f2vea doble. els ocells s\u00f3n tetracromats, amb cons sensibles a l'ultraviolat als ulls, aix\u00ed com a cons sensibles al verd, el vermell i el blau. aix\u00f2 els permet percebre la llum ultraviolada, implicada en el festeig. molts ocells tenen patrons de plomatge en ultraviolat que s\u00f3n invisibles per l'ull hum\u00e0; alguns ocells en qu\u00e8 els dos sexes semblen similars a l'ull nu es distingeixen per la pres\u00e8ncia de clapes reflectores de l'ultraviolat a les plomes. els mascles de mallerenga blava tenen una clapa corona reflectant de l'ultraviolat que exhibeixen durant el festeig, utilitzant postures i al\u00e7ant les plomes del clatell. la llum ultraviolada tamb\u00e9 es fa servir per trobar aliment\u2014se sap que els xoriguers busquen preses detectant les traces d'orina que deixen els rosegadors a terra, que reflecteixen la llum ultraviolada. les parpelles dels ocells no es fan servir per parpellejar, sin\u00f3 que l'ull \u00e9s lubricat per una membrana nictitant, una tercera parpella que es mou horitzontalment. la membrana nictitant tamb\u00e9 cobreix l'ull i funciona com una lent de contacte en molts ocells aqu\u00e0tics. la retina dels ocells t\u00e9 un sistema de subministrament de sang en forma de ventall anomenat pecten. la major part dels ocells no poden moure els ulls, tot i que hi ha excepcions, com ara el corb mar\u00ed gros. els ocells que tenen els ulls als costats del cap tenen un camp visual ampli, mentre que els ocells que els tenen al davant del cap, com ara els mussols, tenen visi\u00f3 binocular i poden estimar la profunditat de camp. l'orella avi\u00e0ria manca de pavell\u00f3 auricular extern, per\u00f2 est\u00e0 coberta de plomes, tot i que en alguns ocells, com ara els mussols asio, bubo i otus, aquestes plomes formen flocs que semblen orelles. l'orella interna t\u00e9 una c\u00f2clea, per\u00f2 no \u00e9s espiral, com en els mam\u00edfers.algunes esp\u00e8cies s\u00f3n capaces d'utilitzar defenses qu\u00edmiques contra els depredadors; alguns procel\u00b7lariformes poden expulsar un oli desagradable contra un agressor, i algunes esp\u00e8cies de pitohuins de nova guinea tenen una potent neurotoxina a la pell i les plomes.\n\n\n=== cromosomes ===\nels ocells tenen dos sexes: mascle i femella. el sexe dels ocells ve determinat pels cromosomes sexuals z i w, en lloc dels cromosomes x i y presents en els mam\u00edfers. els ocells mascles tenen dos cromosomes z (zz), mentre que les femelles tenen un cromosoma w i un cromosoma z (wz).a gaireb\u00e9 totes les esp\u00e8cies d'ocells, el sexe d'un individu queda determinat al moment de la fertilitzaci\u00f3. tanmateix, un estudi recent ha demostrat l'exist\u00e8ncia de determinaci\u00f3 del sexe dependent de la temperatura entre els tal\u00e8gols cap-roig. en aquesta esp\u00e8cie, les temperatures elevades durant la incubaci\u00f3 resulten en una r\u00e0tio sexual femella-mascle m\u00e9s elevada.\n\n\n=== plomes, plomatge i escates ===\n\nles plomes s\u00f3n un tret caracter\u00edstic dels ocells (tot i que tamb\u00e9 es donaven en alguns dinosaures que, actualment, no s\u00f3n considerats aus aut\u00e8ntiques). els permeten volar, serveixen com una forma d'a\u00efllament que contribueix a la termoregulaci\u00f3, i els serveixen per exhibir-se, camuflar-se i fer-se senyals. hi ha diversos tipus de plomes, cadascun dels quals t\u00e9 les seves pr\u00f2pies funcions. les plomes s\u00f3n processos epid\u00e8rmics ancorats a la pell i nom\u00e9s sorgeixen en parts espec\u00edfiques de la pell anomenades pteriles. el patr\u00f3 de distribuci\u00f3 d'aquestes zones emplomallades (pterilosi) es fa servir en la taxonomia i la sistem\u00e0tica. la distribuci\u00f3 i l'aparici\u00f3 de les plomes al cos, que s'anomena plomatge, pot variar dins d'una mateixa esp\u00e8cie segons l'edat, l'estatus social i el sexe.els ocells muden peri\u00f2dicament el plomatge. el plomatge est\u00e0ndard d'un ocell que l'ha mudat despr\u00e9s de la cria \u00e9s conegut com el plomatge \"no de cria\" o \u2014segons la terminologia humphrey-parkes\u2014 plomatge \u00abb\u00e0sic\u00bb; dins del sistema humphrey-parkes, els plomatges de cria i les variacions del plomatge b\u00e0sic s\u00f3n coneguts com a plomatges \"alternatius\". en la majoria d'esp\u00e8cies la muda \u00e9s anual, tot i que algunes poden mudar les plomes dues vegades a l'any, i les grans aus rapaces poden mudar-les nom\u00e9s una vegada en uns quants anys. els patrons de muda varien d'una esp\u00e8cie a l'altra. en els passerins, les plomes de vol s\u00f3n substitu\u00efdes d'una en una, comen\u00e7ant per la ploma prim\u00e0ria m\u00e9s interior. una vegada ha estat reempla\u00e7ada la cinquena o sisena ploma prim\u00e0ria, comencen a caure les plomes terci\u00e0ries m\u00e9s exteriors. despr\u00e9s de la muda de les terci\u00e0ries m\u00e9s interiors, comencen a caure les secund\u00e0ries, comen\u00e7ant per les m\u00e9s interiors i continuant cap a l'exterior (muda centr\u00edfuga). les plomes encobertes prim\u00e0ries m\u00e9s grans es muden simult\u00e0niament amb les prim\u00e0ries amb qu\u00e8 s'encavalquen. algunes esp\u00e8cies, com els \u00e0necs i les oques, perden totes les plomes de vol alhora, cosa que els deixa temporalment incapa\u00e7os de volar. en general, les cues de la ploma s\u00f3n mudades i substitu\u00efdes comen\u00e7ant pel parell m\u00e9s interior. tanmateix, els fasi\u00e0nids muden les plomes de la cua de forma centr\u00edpeta. la muda centr\u00edfuga \u00e9s modificada en les plomes caudals dels p\u00edcids i els c\u00e8rtids, de manera que comen\u00e7a amb el segon parell de plomes m\u00e9s interior i acaba amb el parell central de plomes, de manera que conserven una cua funcional per grimpar. el patr\u00f3 general dels passerins \u00e9s que les plomes prim\u00e0ries s\u00f3n reempla\u00e7ades cap enfora, les secund\u00e0ries cap endins i la cua des del centre cap enfora. abans de niar, les femelles de la major part de les esp\u00e8cies adquireixen una placa d'incubaci\u00f3 amb la desaparici\u00f3 de plomes properes al ventre. aquesta zona de pell est\u00e0 ben irrigada pels vasos sanguinis i ajuda la femella a covar els ous.\nles plomes necessiten ser mantingudes, i els ocells les empolainen i netegen cada dia. es passen una mitjana del 9% del dia fent aix\u00f2. fan servir el bec per extreure'n part\u00edcules foranes i aplicar-hi secrecions ceruminoses de la gl\u00e0ndula uropigial; aquestes secrecions mantenen la flexibilitat de les plomes i serveixen d'agent antimicrobi\u00e0, inhibint el creixement de bacteris que descomponen les plomes. alguns ocells tamb\u00e9 fan servir secrecions d'\u00e0cid f\u00f2rmic de les formigues, que obtenen gr\u00e0cies a un comportament conegut com a bany de formigues, per eliminar par\u00e0sits de les plomes.les escates dels ocells estan formades per la mateixa ceratina que constitueix el bec, les urpes i els esperons. es troben principalment als dits dels peus i els metatarsians, per\u00f2 alguns ocells tamb\u00e9 en tenen m\u00e9s amunt del turmell. les escates de la major part dels ocells no s'encavalquen significativament, deixant de banda els alced\u00ednids i p\u00edcids. es creu que les escates dels ocells s\u00f3n hom\u00f2logues a les dels r\u00e8ptils i mam\u00edfers.\n\n\n=== vol ===\n\nla majoria dels ocells poden volar, cosa que els distingeix de gaireb\u00e9 totes les altres classes de vertebrats. el vol \u00e9s la principal forma de locomoci\u00f3 de la majoria d'esp\u00e8cies d'ocells, que l'utilitzen per criar, alimentar-se i per evitar i fugir dels depredadors. els ocells tenen diverses adaptacions per voltar, com ara un esquelet molt lleuger; dos grans m\u00fasculs de vol, el pectoral, que representa el 15% de la massa total de l'ocell, i el supracoracoide; a m\u00e9s de potes anteriors modificades (ales) que serveixen de perfil aerodin\u00e0mic. la forma i la mida de les ales solen determinar el tipus de vol que t\u00e9 una esp\u00e8cie determinada; molts ocells combinen el vol impulsat per la batuda de les ales amb el vol t\u00e8rmic, menys exigent energ\u00e8ticament. hi ha unes seixanta esp\u00e8cies vivents d'ocells no voladors, a m\u00e9s de moltes esp\u00e8cies extintes. els ocells no voladors apareixen sovint a illes a\u00efllades, probablement a causa de l'escassetat de recursos i l'abs\u00e8ncia de depredadors terrestres. tot i que s\u00f3n incapa\u00e7os de volar, els ping\u00fcins utilitzen m\u00fasculs i moviments similars per \u00abvolar\u00bb dins l'aigua, igual que els \u00e0lcids, les baldrigues i els c\u00ednclids.\n\n\n=== sistema circulatori ===\ntot i que el sistema circulatori dels ocells va evolucionar independentment, no es diferencia gaire del dels mam\u00edfers. presenten un cor gran amb quatre cambres i parets ventriculars fortes. els ocells comparteixen amb els mam\u00edfers el fet que el cor ha separat completament les aur\u00edcules i els ventricles, resultant en circuits pulmonars i sist\u00e8mics separats, aquesta separaci\u00f3 evita qualsevol barreja de sang altament oxigenada amb sang menys oxigenada.l\u2019arc a\u00f2rtic dret condueix a aorta dorsal, a difer\u00e8ncia dels mam\u00edfers que \u00e9s l\u2019arc a\u00f2rtic esquerre. les dues venes jugulars del coll estan connectades per una vena creuada, una adaptaci\u00f3 per a redirigir la sang d\u2019una jugular a l\u2019altre a mesura que el cap rota. les art\u00e8ries braquials i pectorals en les ales i el pit s\u00f3n inusualment llargues. la sang dels ocells presenta eritr\u00f2cits biconvexos i nucleats, i els fag\u00f2cits, cel\u00b7les ameboides de la sang, s\u00f3n particularment eficients reparant ferides i destruint microbis. el ritme card\u00edac d\u2019un ocell \u00e9s extremadament r\u00e0pid i, com en els mam\u00edfers, hi ha una relaci\u00f3 inversa entre el ritme card\u00edac i el pes corporal.un cor gran, un ritme card\u00edac r\u00e0pid i la separaci\u00f3 completa entre la sang molt oxigenada i la sang menys oxigenada s\u00f3n adaptacions importants per irrigar les grans quantitats de sang requerides per a l'endot\u00e8rmia i el vol.\n\n\n=== sistema respiratori ===\nel sistema respiratori de les aus es diferencia radicalment dels pulmons dels r\u00e8ptils no aviars i dels mam\u00edfers, i est\u00e0 adaptat a les grans demandes metab\u00f2liques durant el vol. en les aus, les branques m\u00e9s fines dels bronquis es desenvolupen en una forma tubular (parabronqui) per la qual l\u2019aire flueix de forma cont\u00ednua, de forma que els parabronquis formen els pulmons dels ocells.\ntamb\u00e9 presenten un sistema \u00fanic de nou sacs aeris o sacs d'aire interconnectats que es localitzen en parelles en el t\u00f2rax i l\u2019abdomen, els sacs d\u2019aire connecten amb els pulmons de forma que la majoria de l\u2019aire inspirat que circula fluix directament als sacs posteriors, que actuen com a reservoris d\u2019aire fresc. la inspiraci\u00f3 i l'expiraci\u00f3 s\u00f3n el resultat d'augmentar i disminuir el volum del t\u00f2rax i de l'expansi\u00f3 i compressi\u00f3 alternades dels sacs d'aire durant el vol i altres activitats. durant la respiraci\u00f3, el moviment de l'est\u00e8rnum i les costelles posteriors comprimeixen els sacs d'aire tor\u00e0cic.es necessiten dos cicles ventilatoris per moure un volum particular d'aire a trav\u00e9s del sistema respiratori d'un ocell. durant la primera inspiraci\u00f3, l'aire es mou cap als sacs d'aire abdominals. al mateix temps, l'aire ja en els pulmons es mou a trav\u00e9s del parabronqui cap als sacs d'aire tor\u00e0cics. durant l'expiraci\u00f3, l'aire en els sacs tor\u00e0cics es mou fora del sistema respiratori, i l'aire en els sacs abdominals es mou cap al parabronqui. en la segona inspiraci\u00f3, l'aire es mou cap als sacs d'aire tor\u00e0cic, i \u00e9s expulsat durant la propera expiraci\u00f3.\na causa de les altes taxes metab\u00f2liques associades amb el vol, els ocells tenen una taxa de consum d'oxigen major que qualsevol altre vertebrat. quan altres tetr\u00e0podes inspiren i expiren, l'aire passa cap a dins i cap a fora dels tubs respiratoris en un simple cicle d\u2019endavant i endarrere. la ventilaci\u00f3 \u00e9s interrompuda durant l'expiraci\u00f3, i una quantitat considerable \u201cd\u2019aire mort\u201d (aire no for\u00e7at durant l'expiraci\u00f3) roman als pulmons. a causa del sistema \u00fanic de sacs d'aire i parabronqui, els pulmons d'ocells tenen un moviment gaireb\u00e9 continu d'aire ric en oxigen sobre les superf\u00edcies respirat\u00f2ries durant la inspiraci\u00f3 i l'expiraci\u00f3. la quantitat d'aire mort en els pulmons es redueix bruscament, en comparaci\u00f3 amb altres vertebrats.a m\u00e9s de realitzar la seva principal funci\u00f3 respirat\u00f2ria, el sistema de sacs d'aire ajuda a refredar l'ocell durant l'exercici vigor\u00f3s. un colom, per exemple, produeix unes 27 vegades m\u00e9s calor quan vola que quan descansa. els sacs d'aire tenen nombrosos diverticles que s'estenen dins dels ossos pneum\u00e0tics m\u00e9s grans de les faixes pectorals i pelvianes, ales i potes. com que contenen aire calent, proporcionen una flotabilitat considerable a l'ocell.\n\n\n=== sistema excretor ===\nl\u2019orina es forma en un parell de ronyons metanefridics relativament grans per la filtraci\u00f3 en els glom\u00e8ruls, seguit de modificacions espec\u00edfiques del filtrat en els t\u00fabuls. l\u2019orina passa per la uretra fins a la cloaca. no presenten bufeta urin\u00e0ria. com altres r\u00e8ptils, els ocells excreten els residus nitrogenats en forma d'\u00e0cid \u00faric.els ronyons de les aus s\u00f3n molt menys eficients eliminant les sals que el d\u2019altres animals, com els mam\u00edfers, sobretot el sodi, potassi i clor. la majoria de mam\u00edfers poden concentrar soluts d'entre 4 i 8 cops la concentraci\u00f3 de la sang, mentre que la majoria d\u2019aus concentren els soluts nom\u00e9s una mica m\u00e9s que la concentraci\u00f3 d\u2019aquests en sang. per compensar la seva poca capacitat per a concentrar soluts, algunes aus, sobretot marines, utilitzen mecanismes externs per excretar la sal guanyada del menjar que s\u2019alimenten o l'aigua de mar que beuen.les gl\u00e0ndules de sal, localitzades cada una sobre cada ull dels ocells marins, excreten solucions altament concentrades de clorur de sodi, dos cops m\u00e9s que la concentraci\u00f3 de sal en el mar. la soluci\u00f3 surt per les fosses nasals. la grand\u00e0ria d\u2019aquestes gl\u00e0ndules de sal en ocells dep\u00e8n de la quantitat de sal que un ocell consumeix.\n\n\n=== termoregulaci\u00f3 ===\nels ocells mantenen la seva temperatura corporal entre els 38 i els 45 \u00b0c, els extrems letals es troben per sota els 32 i per sobre dels 47 \u00b0c. en ambients freds la calor ha de ser conservada i generada mitjan\u00e7ant processos metab\u00f2lics, en un dia fred, per exemple, en un ocell en rep\u00f2s pot posar el seu bec entre les seves plomes per evitar la p\u00e8rdua de calor en la respiraci\u00f3.alguns animals s\u00f3n capa\u00e7os d'extreure calor de sang calenta i transferir-la a sang m\u00e9s freda. aix\u00f2 s'aconsegueix distribuint els vasos sanguinis en intercanviadors de calor a contracorrent. la disposici\u00f3 exacta dep\u00e8n de l'animal i del teixit. els bescanviadors de calor a contracorrent s\u00f3n utilitzats per endot\u00e8rmies per reduir la p\u00e8rdua de calor a la perif\u00e8ria, en els ocells les parts m\u00e9s exposades d\u2019un ocell s\u00f3n les potes, que no presenten ni m\u00fasculs molt carnosos ni un gran reg sanguini.quan un ocell est\u00e0 dret sobre superf\u00edcies fredes, com el gel, poden perdre molta calor a trav\u00e9s dels peus. poden reduir la p\u00e8rdua de calor restringint el flux sanguini a les extremitats, per\u00f2 durant llargs per\u00edodes aix\u00f2 causaria que els teixits perif\u00e8rics es morissin de fam. els bescanviadors de calor a contracorrent transfereixen la calor de les art\u00e8ries que emergeixen del nucli del cos a les venes que tornen de la perif\u00e8ria freda. l'escalfament de la sang venosa disminueix l'impacte del refredament perif\u00e8ric. a m\u00e9s, refredant la sang arterial disminueix el gradient t\u00e8rmic a trav\u00e9s de la pell i, per tant, redueix la p\u00e8rdua de calor.les parts m\u00e9s exposades d\u2019un ocell s\u00f3n les potes, que no presenten ni m\u00fasculs molt carnosos ni un gran reg sanguini. les temperatures en aquestes extremitats poden caure prop de la congelaci\u00f3 per evitar la p\u00e8rdua de calor. l'intercanvi de calor a contracorrent entre la sang calenta que flueix cap a les potes i els peus, i la sang m\u00e9s freda que flueix cap al centre corporal des de les potes, evita una excessiva p\u00e8rdua de calor als peus. la calor torna al nucli del cos abans d'anar a les extremitats i perdre\u2019s a l'entorn. el tremolor tamb\u00e9 genera calor en fred extrem. l'augment del metabolisme durant els mesos d'hivern requereix aliments addicionals.els ocells tamb\u00e9 poden necessitar dissipar excessos de calor, ja que el vol produeix grans quantitats de calor. els ocells, tot i que no presenten gl\u00e0ndules sudor\u00edpares, segueixen depenent de l'evaporaci\u00f3 d\u2019aigua per reduir la seva temperatura: en el panteix s\u2019evapora aigua provinent de les membranes humides i calentes que recobreixen el tracte respiratori. alguns ocells milloren el refredament per evaporaci\u00f3 gr\u00e0cies a moviments guturals, vibracions r\u00e0pides de la part superior de la gola i la base de la boca.\nalgunes aus poden conservar energia en nits freds permetent que la seva temperatura corporal disminueixi, reduint aix\u00ed el metabolisme.\n\n\n== comportament ==\nla major part d'ocells s\u00f3n animals di\u00fcrns, per\u00f2 alguns ocells, com la major part d'esp\u00e8cies de mussols i caprim\u00falgids, s\u00f3n nocturns i crepusculars, i molts ocells lim\u00edcoles de les costes s'alimenten quan arriba la marea apropiada, de dia o de nit.\n\n\n=== dieta i alimentaci\u00f3 ===\nles dietes dels ocells s\u00f3n variades i sovint inclouen n\u00e8ctar, fruita, plantes, llavors, carronya i diversos animals petits, incloent-hi com per exemple, altres ocells. com que manquen de dents, tenen un aparell digestiu adaptat per processar aliments no mastegats que s'empassen sencers.\nels ocells que posseeixen moltes estrat\u00e8gies per aconseguir menjar o que mengen una gran varietat d'aliments s\u00f3n anomenats generalistes, mentre que els que gasten temps i esfor\u00e7os per aconseguir aliments espec\u00edfics o tenen una sola estrat\u00e8gia aliment\u00e0ria s\u00f3n considerats especialistes. les estrat\u00e8gies aliment\u00e0ries varien d'una esp\u00e8cie a l'altra. molts ocells espigolen insectes, invertebrats, fruites o llavors. altres cacen insectes que ataquen sobtadament des d'una branca. les esp\u00e8cies que cacen insectes causants de plagues s\u00f3n considerades agents de control biol\u00f2gic beneficiosos, i els programes de control biol\u00f2gic de plagues en promou la pres\u00e8ncia. els nectar\u00f2fags, com per exemple els colibr\u00eds, els suimangues i els lorins, tenen una llengua raspallosa especialment adaptada, i sovint un bec que encaixa amb flors coadaptades. els kiwis i aus lim\u00edcoles tenen un bec llarg que utilitzen per buscar invertebrats; les diferents mides de bec i els diversos m\u00e8todes d'alimentaci\u00f3 de les aus lim\u00edcoles resulten en una separaci\u00f3 de n\u00ednxols ecol\u00f2gics. els gaviformes, aitins, ping\u00fcins i \u00e0lcids persegueixen les preses a sota l'aigua, utilitzant les ales o les potes per impulsar-se, mentre que els depredadors aeris com ara els mascarells, alced\u00ednids i xatracs es capbussen per atrapar les preses. els flamencs, tres esp\u00e8cies de prions i alguns \u00e0necs s'alimenten per filtratge. les oques i els anatins s\u00f3n en gran part pasturadors.\nalgunes esp\u00e8cies, com per exemple, les fregates, les gavines i estercor\u00e0rids, practiquen el cleptoparasitisme, \u00e9s a dir, roben aliments d'altres ocells. es creu que aquest cleptoparasitisme serveix per complementar l'aliment que obtenen ca\u00e7ant i que no \u00e9s una part significativa de la dieta de cap esp\u00e8cie. un estudi de robatoris als mascarells emmascarats per part de fregates grans estim\u00e0 que les fregates no robaven m\u00e9s del 40% del seu aliment i que la mitjana era d'un 5%. altres ocells s\u00f3n carronyaires; alguns d'ells, com els voltors, s'hi especialitzen, mentre que altres, com les gavines, els c\u00f2rvids o altres aus de presa, s\u00f3n oportunistes.\n\n\n=== aigua ===\nmolts ocells necessiten aigua, tot i que el seu mode d'excreci\u00f3 i la manca de gl\u00e0ndules sudor\u00edpares en redueix la demanda fisiol\u00f2gica. alguns ocells del desert poden obtenir tota l'aigua que necessiten la humitat present a l'aliment. tamb\u00e9 poden tenir altres adaptacions com deixar que els pugi la temperatura corporal, evitant aix\u00ed la p\u00e8rdua d'humitat a causa de la refrigeraci\u00f3 evaporativa o el panteix. les aus marines poden beure aigua de mar gr\u00e0cies a les gl\u00e0ndules de sal que tenen al cap i que expulsen l'exc\u00e9s de sal pels narius.la major part dels ocells agafen aigua amb el bec i alcen el cap perqu\u00e8 s'escoli per la gola. algunes esp\u00e8cies, particularment les que viuen en zones \u00e0rides, de les fam\u00edlies dels col\u00fambids, estr\u00edldids, c\u00f2lids, turn\u00edcids i ot\u00eddids s\u00f3n capaces de xuclar aigua sense haver d'al\u00e7ar el cap. algunes aus del desert depenen de les fonts d'aigua; les gangues s\u00f3n conegudes per reunir-se di\u00e0riament al voltant d'abeuradors. les que tenen cries els porten aigua mullant-se les plomes ventrals.\n\n\n=== migraci\u00f3 ===\n\nmoltes esp\u00e8cies d'ocells migren per aprofitar les difer\u00e8ncies de temperatures estacionals a escala global, dirigint-se a les fonts d'aliment m\u00e9s abundants i els millors h\u00e0bitats de cria. aquestes migracions varien d'un grup a l'altre. molts ocells terrestres, ocells lim\u00edcoles i an\u00e0tids emprenen cada any migracions de llarga dist\u00e0ncia, que generalment comencen basant-se en la llargada del dia i les condicions meteorol\u00f2giques. aquests ocells migratoris passen la temporada d'aparellament a les regions temperades o \u00e0rctiques/ant\u00e0rtiques i la resta de temps a les regions tropicals o l'hemisferi oposat. per preparar-se per migrar, els ocells augmenten significativament el seu greix corporal i les reserves de greix i redueixen la mida d'alguns \u00f2rgans. la migraci\u00f3 requereix molta energia, en part a causa del fet que els ocells han de creuar oceans i deserts sense aturar-se per menjar. els ocells terrestres tenen un abast d'aproximadament 2.500 km, els shorebirds poden volar fins a 4.000 km, mentre que el t\u00e8tol cuabarrat \u00e9s capa\u00e7 de volar fins a 10.200 km sense aturar-se. els ocells marins tamb\u00e9 emprenen migracions llargues \u2014la m\u00e9s llarga \u00e9s la de la baldriga grisa, que nia a nova zelanda i xile i passa l'estiu boreal alimentant-se al nord del pac\u00edfic, a prop del jap\u00f3, alaska i calif\u00f2rnia, cobrint uns 64.000 km a l'any. altres ocells marins es dispersen despr\u00e9s d'aparellar-se, cobrint grans dist\u00e0ncies sense cap ruta migrat\u00f2ria fixa. els albatrossos que nien a l'oce\u00e0 ant\u00e0rtic sovint emprenen viatges circumpolars entre una temporada d'aparellament i la seg\u00fcent.\nalgunes esp\u00e8cies d'ocells emprenen migracions m\u00e9s curtes, car nom\u00e9s cobreixen la dist\u00e0ncia necess\u00e0ria per fugir del mal temps o trobar aliment. les esp\u00e8cies irruptives com ara els fring\u00edl\u00b7lids boreals en s\u00f3n un exemple i sovint canvien de regi\u00f3 d'un any a l'altre. aquest tipus de migraci\u00f3 sol dependre de la disponibilitat d'aliment. algunes esp\u00e8cies tamb\u00e9 cobreixen dist\u00e0ncies m\u00e9s curtes a part de l'\u00e0mbit de distribuci\u00f3, en qu\u00e8 els individus de les latituds m\u00e9s altres viatgen a l'\u00e0mbit d'altres individus de la mateixa esp\u00e8cie. altres ocells emprenen migracions parcials, en qu\u00e8 nom\u00e9s migra una part de la poblaci\u00f3 (generalment les femelles i els mascles subdominants). les migracions parcials poden representar un percentatge elevat del comportament migratori dels ocells d'algunes regions; a austr\u00e0lia, un estudi trob\u00e0 que el 44% dels ocells no passerins i el 32% dels passerins eren parcialment migratoris la migraci\u00f3 altitudinal \u00e9s una forma de migraci\u00f3 de curta dist\u00e0ncia en qu\u00e8 els ocells passen la temporada d'aparellament a una major altitud i despr\u00e9s baixen a una menor elevaci\u00f3 quan arriben les condicions sub\u00f2ptimes. sovint dep\u00e8n dels canvis de temperatura i se sol produir quan els territoris normals esdevenen inh\u00f2spits a causa de la manca d'aliment. algunes esp\u00e8cies poden ser n\u00f2mades, no tenen un territori fix i es desplacen segons el temps i la disponibilitat d'aliment. els membres de la fam\u00edlia dels lloros o b\u00e9 no s\u00f3n ni migratoris ni sedentaris, sin\u00f3 que se'ls considera dispersius, irruptius o n\u00f2mades, o b\u00e9 emprenen migracions curtes i irregulars.la capacitat dels ocells de tornar a un punt prec\u00eds despr\u00e9s de cobrir grans dist\u00e0ncies es coneix des de fa temps; en un experiment de la d\u00e8cada del 1950, una baldriga grisa alliberada a boston torn\u00e0 a la seva col\u00f2nia de skomer (gal\u00b7les) en 13 dies, despr\u00e9s de viatjar uns 5.150 km. els ocells utilitzen una s\u00e8rie de m\u00e8todes per guiar-se durant les migracions. els migrants di\u00fcrns utilitzen el sol per navegar durant el dia, mentre que de nit s'utilitza una br\u00faixola estel\u00b7lar. els ocells que fan servir el sol compensen el canvi de posici\u00f3 de l'astre al llarg del dia mitjan\u00e7ant un rellotge intern. l'orientaci\u00f3 per mitj\u00e0 de la br\u00faixola estel\u00b7lar dep\u00e8n de la posici\u00f3 de les constel\u00b7lacions que envolten l'estel del nord. algunes esp\u00e8cies complementen aquests mitjans amb la capacitat de percebre el geomagnetisme terrestre mitjan\u00e7ant fotoreceptors especialitzats.la capacitat per orientar-se es troba en la retina.\n\n\n=== comunicaci\u00f3 ===\n\nels ocells es comuniquen principalment per mitj\u00e0 de senyals visuals i auditius. els senyals poden ser interespec\u00edfics (entre esp\u00e8cies diferents) i intraespec\u00edfics (al si d'una mateixa esp\u00e8cie).\na vegades, els ocells utilitzen el seu plomatge per valorar i demostrar domin\u00e0ncia social, per ensenyar la seva receptivitat a l'aparellament en les esp\u00e8cies amb selecci\u00f3 sexual o per exhibir-se amena\u00e7adorament, com en el cas del bit\u00f3 del sol, que imita un predador gran per espantar falcons i protegir els polls. les variacions en el plomatge tamb\u00e9 permeten identificar els ocells, especialment entre una esp\u00e8cie i l'altra. la comunicaci\u00f3 visual dels ocells tamb\u00e9 pot incloure exhibicions ritualitzades, que s'han desenvolupat a partir d'accions no comunicatives com ara l'empolainament, els ajustaments de la posici\u00f3 de les plomes, el picoteig o altres comportaments. aquestes exhibicions poden indicar agressivitat o submissi\u00f3, a m\u00e9s de contribuir a la formaci\u00f3 dels vincles de parella. les exhibicions m\u00e9s elaborades s\u00f3n les dels festejos, en qu\u00e8 sovint es formen danses a partir de combinacions complexes de nombrosos possibles moviments; l'\u00e8xit reproductiu dels mascles pot dependre de la qualitat d'aquestes exhibicions.\nles crides i cants dels ocells, que s\u00f3n produ\u00efts a la siringe, s\u00f3n el principal mitj\u00e0 de comunicaci\u00f3 sonor dels ocells. aquestes comunicacions poden ser molt complexes; algunes esp\u00e8cies s\u00f3n capaces d'utilitzar els dos costats de la siringe de manera independent, cosa que els permet emetre dos cants diferents alhora.\nles crides tenen diverses funcions com ara atreure una parella, avaluar una parella potencial, formar nous vincles, prendre i conservar territoris, identificar altres individus (com quan els pares cerquen els seus polls a les col\u00f2nies o quan una parella es reuneix al comen\u00e7ament de la temporada d'aparellament) i avisar altres ocells de la pres\u00e8ncia de possibles depredadors, a vegades amb informaci\u00f3 espec\u00edfica sobre el tipus d'amena\u00e7a. alguns ocells tamb\u00e9 utilitzen sons mec\u00e0nics per comunicar-se auditivament. els becadells del g\u00e8nere coenocorypha de nova zelanda es fan passar aire per les plomes, els p\u00edcids tamboregen per marcar territori i les cacatues negres fan servir eines per tamborejar.\n\n\n=== bandades i altres associacions ===\nmentre que alguns ocells s\u00f3n territorials o viuen en petits grups familiars, altres ocells poden formar grans bandades. els beneficis principals de reunir-se en bandades s\u00f3n la protecci\u00f3 que ofereix estar en un grup nombr\u00f3s i l'efic\u00e0cia a l'hora de cercar aliment. defensar-se dels depredadors \u00e9s especialment important als h\u00e0bitats tancats com ara els boscos, on la predaci\u00f3 per emboscada \u00e9s comuna i els grups poden detectar m\u00e9s f\u00e0cilment les amenaces. aix\u00f2 ha condu\u00eft a la formaci\u00f3 de moltes bandades mixtes d'alimentaci\u00f3, compostes habitualment per uns pocs individus de cada esp\u00e8cie amb moltes esp\u00e8cies diferents. aquestes bandades proporcionen la seguretat d'estar en un grup nombr\u00f3s i redueixen la possible compet\u00e8ncia pels recursos. els desavantatges de reunir-se en bandades inclouen la submissi\u00f3 d'ocells socialment subordinats per part d'ocells m\u00e9s dominants i una menor efici\u00e8ncia a l'hora de trobar aliment en algunes situacions.a vegades, els ocells tamb\u00e9 formen associacions amb esp\u00e8cies no avi\u00e0ries. les aus marines capbussadores s'associen amb dofins i tonyines, que empenyen les moles de peixos cap a la superf\u00edcie. els calaus tenen una relaci\u00f3 mutualista amb les mangostes nanes africanes, en qu\u00e8 busquen aliment junts i s'avisen els uns als altres de la pres\u00e8ncia d'aus de presa i altres depredadors.\n\n\n=== rep\u00f2s ===\nels ocells complementen el seu ritme metab\u00f2lic elevat durant la part activa del dia descansant en altres moments. els ocells dorments solen utilitzar un tipus de son conegut com a son vigilant, que alterna per\u00edodes de rep\u00f2s amb \"ullades\" r\u00e0pides que els permeten detectar problemes i fugir r\u00e0pidament de possibles amenaces. es creu que els ap\u00f2dids poden dormir en ple vol i les observacions per radar suggereixen que s'orienten de cara al vent quan dormen mentre volen. alguns ocells tamb\u00e9 han demostrat ser capa\u00e7os de caure en un son d'ones lentes alternant els hemisferis cerebrals. els ocells tendeixen a utilitzar aquesta capacitat segons la seva posici\u00f3 en relaci\u00f3 a l'exterior de la bandada. aix\u00f2 podria permetre que l'ull situat a l'altra banda de l'hemisferi dorment romangu\u00e9s a l'aguait de depredadors, observant la vora exterior de la bandada. aquesta adaptaci\u00f3 tamb\u00e9 es dona en mam\u00edfers marins. el rep\u00f2s comunal \u00e9s una pr\u00e0ctica estesa, car redueix la p\u00e8rdua de temperatura i els riscos de depredaci\u00f3. l'elecci\u00f3 del punt de rep\u00f2s se sol fer segons la seva seguretat i la seva temperatura.molts ocells dorments giren el cap contra l'esquena i amaguen el bec entre les plomes de l'esquena, mentre que alguns l'amaguen entre les plomes del pit. molts ocells reposen sobre una sola cama, mentre que altres, especialment els que viuen en climes freds, amaguen les potes entre les plomes. els ocells que dormen a les branques tenen un mecanisme que els bloca els tendons, permetent-los romandre agafats a la branca mentre dormen. molts ocells que viuen a terra, com les guatlles i els faisans, prefereixen dormir als arbres. alguns lloros del g\u00e8nere loriculus dormen penjats cap per avall. alguns colibr\u00eds entren en un estat de letargia nocturna que en redueix el ritme metab\u00f2lic. aquesta adaptaci\u00f3 fisiol\u00f2gica es dona en gaireb\u00e9 un centenar d'esp\u00e8cies m\u00e9s, incloent-hi els egot\u00e8lids, caprim\u00falgids i els artamins. una esp\u00e8cie, l'enganyapastors de nuttall, fins i tot entra en estat d'hibernaci\u00f3. els ocells manquen de gl\u00e0ndules sudor\u00edpares, per\u00f2 es poden refrescar posant-se a l'ombra o dins l'aigua, pantejant, augmentant la seva \u00e0rea de superf\u00edcie, agitant la gola o recorrent a comportaments especials com ara la urohidrosi per refrescar-se.\n\n\n=== reproducci\u00f3 ===\n\n\n==== sistemes socials ====\nel 95% d'esp\u00e8cies d'ocells s\u00f3n socialment mon\u00f2games. aquestes esp\u00e8cies s'aparellen almenys durant una temporada d'aparellament, o en alguns casos durant anys o fins a la mort d'un dels membres de la parella. la monog\u00e0mia fa possible que ambd\u00f3s pares cuidin les cries, cosa especialment important en les esp\u00e8cies en qu\u00e8 les femelles necessiten l'ajut dels mascles per a criar els polls. les infidelitats s\u00f3n habituals en moltes esp\u00e8cies socialment mon\u00f2games. aquests comportaments se sol produir entre mascles dominants i les femelles que s'aparellen amb mascles subordinats, per\u00f2 tamb\u00e9 pot ser el resultat d'una copulaci\u00f3 for\u00e7ada en els \u00e0necs i altres an\u00e0tids. en les femelles, els possibles beneficis de la infidelitat inclouen l'obtenci\u00f3 de millors gens per les cries i prevenci\u00f3 en cas que la parella sigui est\u00e8ril. els mascles de les esp\u00e8cies que practiquen la infidelitat custodien la seva parella amb zel per assegurar-se que s\u00f3n el pare de les cries que cuiden.tamb\u00e9 es donen altres sistemes d'aparellament, incloent-hi la polig\u00ednia, la poli\u00e0ndria, la polig\u00e0mia, la poligin\u00e0ndria i la promiscu\u00eftat. els sistemes d'aparellament pol\u00edgams apareixen quan les femelles s\u00f3n capaces de cuidar les cries sense l'ajut dels mascles. algunes esp\u00e8cies poden canviar de sistema segons les circumst\u00e0ncies.\nl'aparellament sol implicar algun tipus d'exhibici\u00f3 de festeig, normalment pel mascle. la majoria d'exhibicions s\u00f3n m\u00e9s aviat senzilles i inclouen alguna mena de cant. alguns, emper\u00f2, s\u00f3n bastant elaborats. segons l'esp\u00e8cie, els ocells poden picar les ales o la cua, dansar, volar o fer lekking. habitualment s\u00f3n les femelles que escullen la seva parella, per\u00f2 en els escuraflascons, que s\u00f3n poliandris, funciona a l'inrev\u00e9s: els mascles poc cridaners trien les femelles amb colors llampants. les ofrenes d'aliments, el becatge i l'al\u00b7loempolainament s\u00f3n pr\u00e0ctiques habituals entre les parelles, generalment despr\u00e9s que els ocells s'hagin aparellat i hagin copulat.\n\n\n==== territori, nidificaci\u00f3 i incubaci\u00f3 ====\n\ndurant la temporada d'aparellament, molts ocells defensen activament el seu territori contra altres individus de la mateixa esp\u00e8cie. la possessi\u00f3 d'un territori els garanteix una font d'aliment per les cries. les esp\u00e8cies incapaces de defensar el territori on s'alimenten, com les aus marines i els ap\u00f2dids, solen reproduir-se en col\u00f2nies per protegir-se dels depredadors. les esp\u00e8cies que crien en col\u00f2nies protegeixen llocs privilegiats de nidificaci\u00f3, cosa que pot provocar una ferotge compet\u00e8ncia per conquerir-los.\nels ocells solen pondre els ous en un niu. la major part de les esp\u00e8cies construeixen nius m\u00e9s o menys elaborats en forma de tassa, de c\u00fapula, de plat, de depressi\u00f3 a terra, de monticle o de cau. tanmateix, alguns nius d'ocell s\u00f3n molt primitius; els nius d'albatros no s\u00f3n m\u00e9s que un forat a terra. la majoria d'ocells construeixen el niu a llocs protegits i amagats per evitar els depredadors, per\u00f2 els ocells grans o colonials (que es poden defensar millor) construeixen nius m\u00e9s oberts. algunes esp\u00e8cies utilitzen mat\u00e8ria vegetal de plantes amb toxines antiparasit\u00e0ries per construir el niu, car aix\u00f2 facilita la superviv\u00e8ncia dels polls. sovint utilitzen plomes per a\u00efllar el niu. algunes esp\u00e8cies no tenen niu: els somorgollaires ponen els ous directament sobre les roques, mentre que els mascles de ping\u00fc\u00ed emperador protegeixen els ous entre el cos i els peus. la manca de niu \u00e9s especialment prevalent entre les esp\u00e8cies que nien a terra, en qu\u00e8 les cries s\u00f3n precoces.\n\nla incubaci\u00f3, que proporciona la temperatura m\u00e9s apropiada pel desenvolupament dels polls, sol comen\u00e7ar despr\u00e9s de la posta de l'\u00faltim ou. les esp\u00e8cies mon\u00f2games solen compartir el temps d'incubaci\u00f3, mentre que en les esp\u00e8cies pol\u00edgames nom\u00e9s un dels pares s'encarrega de covar els ous. la calor es transmet dels pares als ous a trav\u00e9s de les plaques d'incubaci\u00f3, unes zones de pell sense plomes situades a l'abdomen o el pit dels ocells incubadors. la incubaci\u00f3 pot requerir molta energia; els albatrossos adults, per exemple, poden perdre fins a 83 g de pes corporal al dia. en els megap\u00f2dids, la calor que escalfa els ous ve del sol, plantes en descomposici\u00f3 o fonts volc\u00e0niques. el per\u00edode d'incubaci\u00f3 pot durar entre 10 dies (en els p\u00edcids, cucuts i ocells passerins) i m\u00e9s de 80 dies (en els albatrossos i kiwis).\n\n\n==== cura parental ====\nquan surten de l'ou, l'estat de desenvolupament dels polls pot variar entre indefensos i independents, segons l'esp\u00e8cie de la qual es tracti. els polls indefensos s\u00f3n altricials i tendeixen a ser petits, cecs, imm\u00f2bils i nus. en canvi, els polls que s\u00f3n m\u00f2bils i tenen plomes al moment de sortir de l'ou s\u00f3n preco\u00e7os. als polls altricials els cal termoregulats i covats durant m\u00e9s temps que els preco\u00e7os. entremig dels dos extrems hi ha els polls semipreco\u00e7os o semialtricials.\n\nla durada i el tipus de cura parental varien molt entre els diferents ordres i esp\u00e8cies. en un dels extrems, la cura parental dels megap\u00f2dids arriba a la seva fi quan la femella pon els ous; els polls acabats de sortir de l'ou s\u00f3n capa\u00e7os d'excavar per sortir del seu t\u00famul i poden defensar-se immediatament. a l'altre extrem, molts ocells marins cuiden dels polls durant molt de temps. la cura parental m\u00e9s llarga \u00e9s la de la fregata gran, en qu\u00e8 els polls triguen sis mesos a plomar i s\u00f3n alimentats pels pares fins a l'edat de vint mesos.en algunes esp\u00e8cies, ambd\u00f3s progenitors cuiden els polls, mentre que en altres nom\u00e9s se n'encarrega un dels dos sexes. en algunes esp\u00e8cies, altres ocells de la mateixa esp\u00e8cie (sovint parents propers de la parella reproductora, com per exemple les cries de llocades anteriors) contribueixen a criar els polls. aquest tipus d'al\u00b7loparentatge est\u00e0 especialment est\u00e8s entre el parvordre corvida, un grup que inclou ocells com ara els corbs, les garses australianes i els caragolets, per\u00f2 ha estat observat en esp\u00e8cies tan diferents com acanthisitta chloris o el mil\u00e0 reial. la cura parental pels mascles \u00e9s rara en la major part dels grups animals, per\u00f2 en els ocells \u00e9s bastant habitual, m\u00e9s que en qualsevol altra classe de vertebrats. tot i que el mascle i la femella solen compartir la defensa del territori i el niu, la incubaci\u00f3 i l'alimentaci\u00f3 dels polls, a vegades es produeix una divisi\u00f3 del treball en qu\u00e8 un dels individus s'encarrega majorit\u00e0riament o total d'una tasca determinada.hi ha una gran variaci\u00f3 en el punt en qu\u00e8 els polls plomen. en la major part d'esp\u00e8cies, els polls abandonen el niu poc abans o poc despr\u00e9s d'aprendre a volar. tamb\u00e9 varia la cura parental despr\u00e9s de la plomada. els polls de gavotins del g\u00e8nere synthliboramphus, com ara el gavot\u00ed antic, abandonen el niu durant la nit de l'endem\u00e0 de la desclosa per a seguir els pares a la mar, on creixen fora de l'abast dels depredadors terrestres. altres esp\u00e8cies, com els \u00e0necs, treuen els polls del niu quan encara s\u00f3n ben joves. els polls d'albatros abandonen el niu per si sols i ja no reben m\u00e9s ajuda dels pares, mentre que en algunes esp\u00e8cies els progenitors continuen donant aliments suplementaris a les cries despr\u00e9s de la plomada. els polls tamb\u00e9 poden seguir els pares durant la seva primera migraci\u00f3.\n\n\n==== parasitisme de posta ====\n\nel parasitisme de posta, en qu\u00e8 una femella deixa els ous amb la posta d'un altre individu, \u00e9s m\u00e9s habitual en els ocells que en qualsevol altre grup d'\u00e9ssers vius. una vegada l'ocell par\u00e0sit ha post els ous al niu d'un altre ocell, l'hoste sovint els accepta i cria a esquena de la seva pr\u00f2pia llocada. els par\u00e0sits de posta poden ser o b\u00e9 obligats (necessiten parasitar els nius d'altres esp\u00e8cies perqu\u00e8 s\u00f3n incapa\u00e7os de criar les seves pr\u00f2pies cries) o b\u00e9 no obligats (a vegades ponen ous al niu d'altres individus de la mateixa esp\u00e8cie per incrementar el seu rendiment reproductiu, tot i que podrien haver-los criat ells mateixos). hi ha un centenar d'esp\u00e8cies d'ocells que s\u00f3n par\u00e0sits obligats, incloent-hi els indicadors, els ict\u00e8rids, els estr\u00edldids i alguns \u00e0necs; els m\u00e9s coneguts s\u00f3n els cucuts. alguns par\u00e0sits de posta s'han adaptat per sortir de l'ou abans que els ous de l'hoste, cosa que els permet destruir-los llan\u00e7ant-los del niu o matant els polls, assegurant-se que tot l'aliment que arribi al niu ser\u00e0 per als polls par\u00e0sits.\n\n\n== ecologia ==\nels ocells ocupen una gran varietat de n\u00ednxols ecol\u00f2gics. alguns s\u00f3n generalistes, mentre que altres tenen un h\u00e0bitat o unes necessitats aliment\u00e0ries molt especialitzades. els n\u00ednxols que ocupen les diferents esp\u00e8cies d'ocells poden variar fins i tot al si d'un mateix h\u00e0bitat, com ara un bosc, on algunes esp\u00e8cies s'alimenten al dosser, altres a sota del dosser i altres al sotabosc. els ocells de bosc poden ser insect\u00edvors, frug\u00edvors i nectar\u00edvors. els ocells aqu\u00e0tics solen trobar aliment pescant, menjant plantes o robant-lo d'altres animals. les aus de ca\u00e7a s'especialitzen en la ca\u00e7a de mam\u00edfers o altres ocells, mentre que els voltors s\u00f3n carronyaires especialitzats. els av\u00edvors s'especialitzen a ca\u00e7ar ocells.\nalguns ocells nectar\u00edvors s\u00f3n pol\u00b7linitzadors importants, mentre que molts dels frug\u00edvors tenen un paper clau en la dispersi\u00f3 de les llavors. les plantes i els ocells que les pol\u00b7linitzen sovint coevolucionen; en alguns casos, el pol\u00b7linitzador principal d'una planta \u00e9s l'\u00fanica esp\u00e8cie capa\u00e7 d'arribar al seu n\u00e8ctar.els ocells solen ser un element important de les ecologies insulars. sovint assoleixen illes on no han arribat als mam\u00edfers, on poden tenir un paper ecol\u00f2gic que generalment pertany a animals m\u00e9s grossos. per exemple, les moes de nova zelanda eren animals pasturadors, igual que el colom de nova zelanda i el kokako d'avui en dia. les plantes actuals de nova zelanda conserven les adaptacions defensives que desenvoluparen per protegir-se del moa, ja extint. els nius d'ocells marins tamb\u00e9 poden afectar l'ecologia de les illes i els mars que les envolten, en gran part a causa de la concentraci\u00f3 de grans quantitats de guano que enriqueix el s\u00f2l i els mars contigus.es fa servir una gran varietat de m\u00e8todes de camp per estudiar l'ecologia avi\u00e0ria, incloent-hi recomptes, monitoratge dels nius i captures amb marcatge.\n\n\n== relaci\u00f3 amb els \u00e9ssers humans ==\nels humans s'han relacionat amb els ocells des de l'albada de la humanitat, car els ocells s\u00f3n animals molt visibles i comuns. a vegades es tracta d'una relaci\u00f3 mutualista, com per exemple la recol\u00b7lecci\u00f3 de mel col\u00b7laborativa dels indicadors i pobles africans com ara els borana. en altres casos pot ser una relaci\u00f3 comensal, com quan esp\u00e8cies com ara el pardal es beneficien de les activitats humanes. algunes esp\u00e8cies han esdevingut plagues agr\u00edcoles importants, mentre que altres representen un risc per les aeronaus. les activitats humanes tamb\u00e9 poden perjudicar els ocells, alguns dels quals estan amena\u00e7ats d'extinci\u00f3 per motius com la ca\u00e7a, saturnisme, pesticides, atropellament o la depredaci\u00f3 per part de gats i gossos dom\u00e8stics.\nels ocells poden ser vectors que contribueixen a escampar malalties com ara la psitacosi, la salmonel\u00b7losi, la campilobacteriosi, la micobacteriosi (tuberculosi avi\u00e0ria), la grip avi\u00e0ria, la giardiosi i la criptosporidiosi sobre grans dist\u00e0ncies. algunes d'aquestes malalties s\u00f3n zoon\u00f2tiques, \u00e9s a dir, es poden encomanar als humans.\n\n\n=== import\u00e0ncia econ\u00f2mica ===\nels ocells dom\u00e8stics criats per la seva carn i ous, anomenats aviram, s\u00f3n la principal font de prote\u00efna animal que consumeixen els humans; el 2003 es produ\u00efren 76 milions de tones d'aviram i 61 milions de tones d'ous arreu del m\u00f3n. els pollastres formen la major part de l'aviram consumit pels humans, tot i que els galls dindis, els \u00e0necs i les oques tamb\u00e9 s\u00f3n relativament comuns. tamb\u00e9 es cacen moltes esp\u00e8cies d'ocells per obtenir-ne la carn. la ca\u00e7a dels ocells \u00e9s una activitat majorit\u00e0riament recreativa, excepte a les \u00e0rees molt subdesenvolupades. els ocells m\u00e9s ca\u00e7ats a les am\u00e8riques s\u00f3n els an\u00e0tids, per\u00f2 tamb\u00e9 es cacen faisans, galls dindis salvatges, guatlles, coloms, perdius, tetra\u00f2nids, becadells i becades. el muttonbirding, la ca\u00e7a o recol\u00b7lecci\u00f3 de polls i ous de petrell, tamb\u00e9 \u00e9s popular a austr\u00e0lia i nova zelanda. tot i que alguns tipus de ca\u00e7a, com ara el muttonbirding, poden ser sostenibles, la ca\u00e7a d'ocells ha provocat l'extinci\u00f3 de desenes d'esp\u00e8cies i n'ha posat en perill moltes m\u00e9s.\naltres productes aviaris amb valor comercial s\u00f3n les plomes (especialment el plomissol de les oques i els \u00e0necs), que es fan servir com a insolaci\u00f3 en roba i llen\u00e7os, i els excrements dels ocells marins (guano), que s\u00f3n una font valuosa de f\u00f2sfor i nitrogen. la lluita per controlar els dip\u00f2sits de guano fou un dels motius que provocaren la guerra del pac\u00edfic, tamb\u00e9 coneguda com a \"guerra del guano\".els humans han domesticat ocells per tenir-los com a animals de companyia i per fins pr\u00e0ctics. els ocells amb colors llampants, com ara els lloros i els min\u00e0s, s\u00f3n criats en captivitat o tinguts com a animals de companyia, una pr\u00e0ctica que ha dut al tr\u00e0fic il\u00b7legal de certes esp\u00e8cies amena\u00e7ades. fa segles que s'utilitzen falcons i corbs marins per la ca\u00e7a i la pesca, respectivament. els coloms missatgers es remunten com a m\u00ednim a l'1 ac i encara tingueren un paper rellevant a la segona guerra mundial. tanmateix, avui en dia aquestes activitats es duen a terme m\u00e9s aviat com a lleure, entreteniment, turisme o esport (curses de coloms).\nhi ha milions d'ornit\u00f2legs afeccionats arreu del m\u00f3n. molta gent posa menjadores a prop de casa per atreure ocells. la cria d'ocells ha esdevingut una ind\u00fastria que mou milions d'euros; s'estima que el 75% de les llars brit\u00e0niques donen menjar als ocells en algun moment de l'hivern.\n\n\n=== aspectes culturals ===\nels ocells tenen papers destacats i diversos al folklore, la religi\u00f3 i la cultura popular. en la religi\u00f3, els ocells poden ser o b\u00e9 missatgers o b\u00e9 sacerdots i l\u00edders d'una de\u00eftat, com per exemple en el culte de makemake, en qu\u00e8 els tangata manu de l'illa de pasqua esdevenien cabdills, o com a assistents, com en el cas de hugin i munin, dos corbs que xiuxiuejaven not\u00edcies a l'orella del d\u00e9u n\u00f2rdic odin. els \u00e0ugurs eren sacerdots encarregats d'interpretar les \u00abparaules\u00bb dels ocells i d'observar els auspicis per predir el futur. tamb\u00e9 poden ser s\u00edmbols religiosos, com quan jon\u00e0s (en hebreu: \u05d9\u05d5\u05b9\u05e0\u05b8\u05d4, 'colom') encarn\u00e0 la por, la passivitat, el dol i la bellesa que tradicionalment s'associen als coloms. a vegades, els ocells han estat de\u00efficats, com \u00e9s el cas del pa\u00f3, considerat com la mare terra pels pobles dravidians de l'\u00edndia. alguns tamb\u00e9 han estat vistos com a monstres, incloent-hi el m\u00edtic roc o el llegendari pouakai dels maoris, un ocell gegant capa\u00e7 d'atrapar humans.els ocells han aparegut a la cultura i l'art des de temps prehist\u00f2rics, quan se'ls represent\u00e0 a les primeres pintures rupestres. m\u00e9s tard, els ocells foren utilitzats en l'art i disseny religi\u00f3s i simb\u00f2lic, com per exemple en el magn\u00edfic tron del pa\u00f3 dels emperadors mogols i perses. quan els cient\u00edfics comen\u00e7aren a interessar-se en els ocells, encarregaren molts dibuixos d'ocells per il\u00b7lustrar els seus llibres. un dels dibuixants d'ocells m\u00e9s c\u00e8lebres fou john james audubon, que feu pintures d'ocells nord-americans que tingueren un gran \u00e8xit comercial a europa. la national audubon society li deu el nom. els ocells tamb\u00e9 han estat importants en la poesia; homer, per exemple, present\u00e0 rossinyols a l'odissea, mentre que gai valeri catul feu servir un pardal com a s\u00edmbol er\u00f2tic a catul 2. la relaci\u00f3 entre un albatros i un mariner \u00e9s el tema central de l'obra de samuel taylor coleridge the rime of the ancient mariner i dugu\u00e9 a l'\u00fas modern del nom de l'albatros com a met\u00e0fora per referir-se a una c\u00e0rrega. hi ha altres met\u00e0fores derivades dels ocells; els fons voltor i els inversors voltor, per exemple, deuen el nom al voltor carronyaire.\nalgunes esp\u00e8cies d'ocells s\u00f3n vistes de manera diferent d'una cultura a l'altra. els mussols s'associen amb la mala sort, la bruixeria i la mort a parts d'\u00e0frica, mentre que a gran part d'europa se'ls veu com un s\u00edmbol de saviesa. els puputs eren sagrats pels antics egipcis i s\u00edmbols de virtut pels perses, per\u00f2 a gran part d'europa se'ls considerava uns lladres i a escandin\u00e0via se'ls veia com un presagi de guerra.\n\n\n=== conservaci\u00f3 ===\n\ntot i que les activitats humanes han possibilitat l'expansi\u00f3 d'algunes esp\u00e8cies, com ara l'oreneta comuna i l'estornell vulgar, tamb\u00e9 han causat el declivi de les poblacions o l'extinci\u00f3 de moltes altres esp\u00e8cies. s'han extingit m\u00e9s d'un centenar d'esp\u00e8cies d'ocells en temps hist\u00f2rics, encara que l'extinci\u00f3 d'ocells m\u00e9s dram\u00e0tica causada pels humans es produ\u00ed durant la colonitzaci\u00f3 de melan\u00e8sia, polin\u00e8sia i micron\u00e8sia, quan desaparegueren entre 750 i 1.800 esp\u00e8cies. moltes esp\u00e8cies d'ocells estan en declivi arreu del m\u00f3n. l'any 2009, birdlife international i la uicn comptaren 1.227 esp\u00e8cies d'ocells amena\u00e7ades d'extinci\u00f3.la principal amena\u00e7a d'origen hum\u00e0 pels ocells \u00e9s la p\u00e8rdua d'h\u00e0bitat. les altres amenaces inclouen la sobreca\u00e7a, accidents a causa de col\u00b7lisions estructurals o l'enganxada accidental en palangres, la contaminaci\u00f3 (incloent-hi els vessaments de petroli i l'\u00fas de pesticides), la competici\u00f3 i depredaci\u00f3 per part d'esp\u00e8cies invasores foranes i el canvi clim\u00e0tic.\nels governs i grups conservacionistes treballen per protegir els ocells, o b\u00e9 promulgant lleis que preserven i restauren els h\u00e0bitats dels ocells o b\u00e9 establint poblacions en captivitat que m\u00e9s tard seran reintrodu\u00efdes. aquests projectes han tingut un cert \u00e8xit; un estudi estim\u00e0 que els esfor\u00e7os conservacionistes han salvat setze esp\u00e8cies d'ocells que altrament s'haurien extingit entre el 1994 i el 2004, com el c\u00f2ndor de calif\u00f2rnia i la cotorra de norfolk.\n\n\n== refer\u00e8ncies ==\n\n\n== bibliografia ==\n\n\n=== obres citades ===\nbrusatte, s. l.; o'connor, j. k.; jarvis, e. d. \u00abthe origin and diversification of birds\u00bb (en angl\u00e8s). current biology, 25, 19, 2015, p\u00e0g. r888-r898. doi: 10.1016/j.cub.2015.08.003. issn: 09609822.\ncau, a. \u00abthe assembly of the avian body plan: a 160-million-year long process\u00bb (en angl\u00e8s). bollettino della societ\u00e0 paleontologica italiana, 57, 1, 2018, p\u00e0g. 1-25. doi: 10.4435/bspi.2018.01.\ncau, a.; brougham, t.; naish, d. \u00abthe phylogenetic affinities of the bizarre late cretaceous romanian theropod balaur bondoc (dinosauria, maniraptora): dromaeosaurid or flightless bird?\u00bb (en angl\u00e8s). peerj, 3, 2015, p\u00e0g. e1032 (1-36). doi: 10.7717/peerj.1032. pmc: 4476167. pmid: 26157616.\ncurrie, p. j.; padian, k. encyclopedia of dinosaurs (en angl\u00e8s).  academic press, 1997. isbn 0-12-226810-5. \ndel hoyo, j.; elliott, a.; sargatal, j.; cabot, j. handbook of the birds of the world (en angl\u00e8s).  lynx edicions, 2009. isbn 978-84-87334-10-8. \nd\u00edaz, j.; santos, t. zoolog\u00eda: aproximaci\u00f3n evolutiva a la diversidad y organizaci\u00f3n de los animales (en castell\u00e0).  editorial s\u00edntesis, 1998. isbn 84-7738-591-2. \ngauthier, j. \u00absaurischian monophyly and the origin of birds\u00bb. a: padian, k. the origin of birds and the evolution of flight (en angl\u00e8s).  acad\u00e8mia de les ci\u00e8ncies de calif\u00f2rnia, 1986, p. 1-55. isbn 0-940228-14-9. \ngauthier, j.; de queiroz, k. \u00abfeathered dinosaurs, flying dinosaurs, crown dinosaurs, and the name \"aves\"\u00bb. a: gauthier, j.; gall, l. f. new perspectives on the origin and early evolution of birds: proceedings of the international symposium in honor of john h. ostrom (en angl\u00e8s), 2001. isbn 0-912532-57-2. \nlee, m. s. y.; spencer, p. s. \u00abcrown clades, key characters and taxonomic stability: when is an amniote not an amniote?\u00bb. a: amniote origins (en angl\u00e8s).  academic press, 1997, p. 61-84. isbn 978-0-12-676460-4. \nlinnaeus, carolus. systema naturae per regna tria naturae, secundum classes, ordines, genera, species, cum characteribus, differentiis, synonymis, locis (en llat\u00ed). i. 10a edici\u00f3, reformada.  laurentius salvius, 1758. \nlivezey, b. c.; zusi, r. l. \u00abhigher-order phylogeny of modern birds (theropoda, aves: neornithes) based on comparative anatomy. ii. analysis and discussion\u00bb (en angl\u00e8s). zoological journal of the linnean society, 149, 1, 2007, p\u00e0g. 1-95. doi: 10.1111/j.1096-3642.2006.00293.x. issn: 1096-3642.\nlovette, i. j. \u00abavian diversity and classification\u00bb. a: lovette, i. j.; fitzpatrick, j. w. handbook of bird biology (en angl\u00e8s). 3a edici\u00f3.  wiley, 2016, p. 7-62. isbn 9781118291047. \nmarya\u0144ska, t.; osm\u00f3lska, h.; wolsan, m. \u00abavialan status for oviraptorosauria\u00bb (en angl\u00e8s). acta palaeontologica polonica, 47, 1, 2002, p\u00e0g. 97-116.\nvila, b.; alba, d. m. \u00abplomes, dinosaures i ocells. qu\u00e8 fou primer, la ploma o l'ocell?\u00bb. omnis cellula, 20, 2009, p\u00e0g. 10-15.\nweishampel, d.; dodson, p.; osm\u00f3lska, h. the dinosauria (en angl\u00e8s). 2a edici\u00f3.  university of california press, 2004. isbn 9780520941434. \nxu, x.; zhou, z.; wang, x.; kuang, x.; zhang, f.; du, x. \u00abfour-winged dinosaurs from china\u00bb (en angl\u00e8s). nature, 421, 2003, p\u00e0g. 335-340. doi: 10.1038/nature01342.\nwang, r.; hu, d.; zhang, m.; wang, s.; zhao, q.; sullivan, c.; xu, x. \u00aba new confuciusornithid bird with a secondary epiphyseal ossification reveals phylogenetic changes in confuciusornithid flight mode\u00bb (en angl\u00e8s). communications biology, 5, 1.398, 2022, p\u00e0g. 1-13. doi: 10.1038/s42003-022-04316-6.\n\n\n=== bibliografia complement\u00e0ria ===\n\u00e1lvarez-cros, c.; trabalon, f. guia de camp dels ocells a catalunya.  omega edicions, 2017. isbn 978-8428216562. \nestrada, j. ocells de catalunya, pa\u00eds valenci\u00e0 i balears. inclou tamb\u00e9 catalunya nord, franja de ponent i andorra. 3a edici\u00f3 actualitzada.  lynx edicions, 2008. isbn 978-84-16728-07-7. \njonsson, l. ocells d'europa, amb el nord d'\u00e0frica i l'orient mitj\u00e0, 1994. isbn 842821008x. \npeterson, r. t.; mountfort, g.; hollom, p. a. d. guia dels ocells dels pa\u00efsos catalans i d'europa. traducci\u00f3: jordi sargatal, rosa llin\u00e0s, francesc anton, deli saavedra, erich streich.  edicions omega, 1996. isbn 978-8428210348. \n\n\n== enlla\u00e7os externs ==\ngrup balear d'ornitologia i defensa de la naturalesa\ngrup ornitol\u00f2gic del rossell\u00f3 (en franc\u00e8s)\ninstitut catal\u00e0 d'ornitologia\nsocietat valenciana d'ornitologia (en castell\u00e0)\ndiccionari dels ocells del m\u00f3n, termcat.\n\nviccionari"