"ethiopi\u00eb of etiopi\u00eb (afar: itiyoophiyaa; amharies: \u12a2\u1275\u12ee\u1335\u12eb, \u02be\u012bty\u014d\u1e57\u1e57y\u0101, ; ge'ez: \u12a2\u1275\u12ee\u1335\u12eb; oromo: itoophiyaa; somalies: itoobiya; tigrinya: \u12a2\u1275\u12ee\u1335\u12eb), amptelik die federale demokratiese republiek ethiopi\u00eb, is 'n landingeslote land in oos-afrika in die horing van afrika. ethiopi\u00eb grens in die noorde aan eritrea, in die ooste aan djiboeti en somali\u00eb, in die suide aan kenia en in die weste aan soedan en suid-soedan. die land beslaan 'n oppervlakte van 1 104 300 km\u00b2 en het in 2021 'n bevolking van meer as 117 miljoen gehad. die hoofstad en grootste stad is addis abeba, wat sentraal in ethiopi\u00eb gele\u00eb is. \ndie land se volle naam in sy vyf amptelike tale is: ityoppiah federalih demokrasih ummuno (afar); \u12e8\u12a2\u1275\u12ee\u1335\u12eb \u134c\u12f4\u122b\u120b\u12ca \u12f4\u121e\u12ad\u122b\u1232\u12eb\u12ca \u122a\u1350\u1265\u120a\u12ad, ye\u02be\u012btiyo\u1e57\u1e57iya f\u0113d\u0113ralaw\u012b d\u0113mokiras\u012byaw\u012b r\u012bpebil\u012bk (amharies), ; rippabliikii federaalawaa dimokraatawaa itiyoophiyaa (oromo); jamhuuriyadda dimuqraadiga federaalka itoobyaa (somalies); en \u1293\u12ed\u12a2\u1275\u12ee\u1335\u12eb \u134c\u12f4\u122b\u120b\u12ca \u12f4\u121e\u12ad\u122b\u1232\u12eb\u12ca \u122a\u1350\u1265\u120a\u12ad, nayi'\u012btiyop'iya f\u0113d\u0113ralaw\u012b d\u0113mokiras\u012byaw\u012b r\u012bpebil\u012bki (tigrinya).\n\nethiopi\u00eb se nasionale identiteit is gewortel in die historiese en huidige rolle van die christendom en islam, asook die onafhanklikheid van die land van buitelandse heerskappy, soos die geval was in verskeie antieke ethiopiese koninkryke. van die oudste skelette van mense met moderne anatomie is in ethiopi\u00eb ontdek. dit word algemeen beskou as die gebied van waar moderne mense eerste na die midde-ooste en verder plekke migreer het. volgens linguiste het die eerste sprekers van afro-asiatiese tale hulle in die neolitiese tydperk in die horing-gebied gevestig. van die 2de millennium v.c. af was ethiopi\u00eb vir die grootste deel van sy geskiedenis \u2019n monargie. volgens oorlewering is die monargie gestig deur die salomoniese dinastie van die koningin van skeba, onder sy eerste koning, menelik i. in die eerste eeue het die koninkryk aksoem die beskawing in die streek verenig gehou.gedurende die wedloop om afrika in die laat 19de eeu was ethiopi\u00eb en liberi\u00eb die enigste twee lande wat hulle soewereiniteit te midde van kolonialisme behou het, en baie nasies op die kontinent wat pas onafhanklik geword het, het die ethiopiese vlagkleure, groen, goud en rooi, aangeneem. in di\u00e9 tyd het ethiopi\u00eb sy moderne grense vasgestel deur middel van groot verowerings van gebiede in sy ooste, weste en suide. ethiopi\u00eb was die eerste onafhanklike afrika-lid van die volkebond en die verenigde nasies. die land is in 1936 deur itali\u00eb beset en het italiaans-ethiopi\u00eb geword as deel van italiaans-oos-afrika, totdat dit vyf jaar later, in 1941 tydens die tweede w\u00eareldoorlog, bevry is. tydens die italiaanse bewind het die regering die eeue oue praktyk van slawerny afgeskaf, en verstedeliking het stelselmatig toegeneem.in 1974 is die langdurige ethiopiese monargie onder haile selassie omvergewerp deur die derg, \u2019n kommunisties-milit\u00eare regering wat deur die sowjetunie gesteun is. in 1987 het die derg die demokratiese volksrepubliek ethiopi\u00eb gestig wat in 1991 deur die ethiopiese rewolusion\u00eare demokratiese volksfront omvergewerp is. dit was die heersende politieke koalisie tot in 2019, toe dit deur abiy ahmed se welvaartparty opgevolg is.\n\nethiopi\u00eb is \u2019n nasie met vele tale; daar is sowat 80 etnolinguistiese groepe \u2013 die grootse vier is die oromo, amhare, somali\u00ebrs en tigrinya. die meeste mense in die land praat afro-asiatiese tale tale van die koesjitiese of semitiese tak. verder word omotiese tale deur etniese minderheidsgroepe in die suidelike streke gepraat. nilo-sahariese tale word ook deur nilotiese minderheidsgroepe gepraat. oromo het die meeste moedertaalsprekers, terwyl amharies die meeste totale sprekers het. ge'ez bly belangrik as \u2019n liturgiese taal vir beide die ethiopies-ortodokse tewahedo-kerk en die eritrees-ortodokse tewahedo-kerk en vir die beta israel. die meeste bewoners is christene (veral van die ethiopies-ortodokse tewahedo-kerk en p'ent'ay), en die historiese koninkryk aksoem was een van die eerste state wat di\u00e9 geloof aangeneem het. \u2019n derde van die bewoners volg islam, veral soenni. die land het die oudste moslemnedersetting in afrika, by negash. \u2019n aansienlike bevolking jode, bekend as beta israel, het ook tot in die 1980's in ethiopi\u00eb gewoon.die land is vol geografiese teenstrydighede, van die uitgestrekte en vrugbare weste met sy woude en talle riviere tot die w\u00eareld se warmste nedersetting, dallol in die noorde. die ethiopiese hoogland is die grootste aaneenlopende bergreeks in afrika, en die sof omar-grotte het een van die kontinent se langste grotte (15,1 km). ethiopi\u00eb het ook die tweede grootste getal unesco-w\u00earelderfenisgebiede in afrika.in die 1970's en 1980's het ethiopi\u00eb burgerlike onrus en die rooi terreur-suiwerings beleef, wat sy ekonomie geknou het. die land het sedertdien herstel en het in 2010 die grootste ekonomie (volgens bbp) in oos-afrika gehad, maar bly een van die w\u00eareld se armste lande. armoede, hongersnood, korrupsie, \u2019n swak infrastrutuur, min respek vir menseregte en beperkte toegang tot gesondheid en opvoeding staar die land in die gesig \u2013 net 49% is geletterd.\n\n\n== etimologie ==\ndie griekse naam \u03b1\u03b9\u03b8\u03b9\u03bf\u03c0\u03af\u03b1 (aithiopia, van \u03b1\u03b9\u03b8\u03af\u03bf\u03c8 aithiops, \"ethiopi\u00ebr\") kom van die woorde \u03b1\u1f34\u03b8\u03c9 (aitho, \"ek brand\") + \u1f64\u03c8 (ops, \"gesig\"). volgens liddell-scott jones se greek-english lexicon beteken dit as selfstandige naamwoord \"gebrande gesig\" en as byvoeglike naamwoord \"rooibruin\". die historikus herodotos het die term gebruik vir di\u00e9 dele van afrika suid van die sahara wat toe aan die \"bewoonde w\u00eareld\" bekend was. die griekse term kan ook \u2019n volksetimologie wees vir die egiptiese term athtiu-abu, wat beteken \"rowers van harte\". di\u00e9 griekse naam is deur amharies geleen as \u12a2\u1275\u12ee\u1335\u12eb, \u02be\u012bty\u014d\u1e57\u1e57y\u0101.\nin grieks-romeinse inskripsies was aethiopia \u2019n spesifieke toponiem vir antieke nubi\u00eb. die naam aethiopia verskyn ook in baie vertalings van die ou testament met verwysing na nubi\u00eb. na aanleiding van die hellenistiese en bybelse tradisie lui die monumentum adulitanum, \u2019n 3de-eeuse inskripsie uit die koninkryk aksoem, dat aksoem se destydse heerser regeer het oor \u2019n streek wat in die weste begrens is deur die gebied ethiopi\u00eb en sasu. koning ezana van aksoem het nubi\u00eb die volgende eeu geannekseer en die aksoemiete het die naam \"ethiopi\u00ebrs\" vir hulleself aanvaar. \nin die 15de-eeuse boek van aksum, in ge'ez, kom die naam \"ethiopi\u00eb\" van \u2019n legendariese individu met die naam itijopp'is. hy was \u2019n seun van kus, die seun van gam, wat nie in die bybel genoem word nie. hy het glo die stad aksoem gestig.buite die land was ethiopi\u00eb eens bekend as abessini\u00eb. di\u00e9 toponiem is afgelei van die gelatiniseerde vorm van die antieke \u1e25abashat, wat gebruik word in die ge'ez-weergawe van die ezana-inskripsie en in arabies \u1e25abasha is.\n\n\n== geskiedenis ==\n\n\n=== voorgeskiedenis ===\nverskeie belangrike vondste het ethiopi\u00eb en die omringende gebied laat uitstaan in paleontologie. die oudste hominiede wat tot dusver in ethiopi\u00eb ontdek is, is die 4,2 miljoen jaar oue ardipithecus ramidus (ardi), wat in 1994 deur tim d. white gevind is. die bekendste hominied wat ontdek is, is australopithecus afarensis (lucy). die spesimen is plaaslik as \"dinkinesh\" bekend en is in 1974 in die awashvallei van ethiopi\u00eb se afarstreek ontdek deur donald johanson. dit is een van die volledigste en bes bewaarde fossiele van australopithecus wat nog ontdek is. lucy se wetenskaplike naam verwys na die streek waar die ontdekking gedoen is. die hominied het na raming 3,2 miljoen jaar gelede gelewe.\nethiopi\u00eb word ook beskou as een van die eerste plekke waar die anatomies moderne mens, homo sapiens, gewoon het. die oudste van di\u00e9 plaaslike fossiele vondste, die omo-oorblyfsels, is in die suidwestelike omo kibish-gebied opgegrawe en dateer uit die middel-paleolitikum van sowat 200 000 jaar gelede. verder is skelette van homo sapiens idaltu op \u2019n terrein in die middel-awashvallei ontdek. hulle is sowat 160 000 jaar oud en kan dele wees van \u2019n uitgestorwe subspesie van homo sapiens, of die onmiddellike voorouers van die anatomies moderne mens. fossiele van arga\u00efese mense wat in marokko opgegrawe is, is sedertdien gedateer as uit \u2019n vroe\u00ebre tydperk, sowat 300 000 jaar gelede, terwyl omo-kibish i (omo i) van suid-ethiopi\u00eb sover bekend die oudste anatomies moderne menslike skelet is (196 000 jaar).volgens linguiste het die eerste afro-asiatiessprekende bevolkings tydens die neolitikum in die streek aangekom uit hulle vermeende oorspronklike vaderland in die nylvallei of die nabye ooste. ander geleerdes glo die afro-asiatiese familie het in die horing van afrika ontstaan en dat die sprekers later van daar af versprei het.in 2019 het argeolo\u00eb \u2019n 30 000 jaar oue rotsskuiling uit die middel-steentydperk by fincha habera in die baleberge van ethiopi\u00eb ontdek \u2013 op \u2019n hoogte van 3 469 meter bo die seevlak. op hierdie hoogte is mense aan beide hipoksie (\u2019n gebrek aan suurstof) en ekstreme weer blootgestel. volgens \u2019n studie wat in die tydskrif nature gepubliseer is, is dit \u2019n bewys van die vroegste permanente menslike woonplek op groot hoogtes wat nog ontdek is. duisende dierebene, honderde stukke steengereedskap en antieke vuurmaakplekke is ontdek, asook bewyse van \u2019n dieet van reusetandmolle.bewyse van die vroegste bekende projektiele met klippunte (\u2019n tipiese wapen van homo sapiens) is in 2013 op die ethiopiese terrein gademotta ontdek. dit is sowat 279 000 jaar oud. in 2019 is nog bewyse van komplekse projektielwapens uit die middel-steentydperk by aduma, ook in ethiopi\u00eb, ontdek wat sowat 80 000 tot 100 000 jaar oud is. die punte was waarskynlik deel van pyle wat deur spieswerpers afgevuur is.\n\n\n=== oudheid ===\nomstreeks die 8ste eeu v.c. is \u2019n koninkryk met die naam d\u02bfmt in tigray en eritrea gestig. die hoofstad was jeha in noord-ethiopi\u00eb. die meeste historici dink di\u00e9 beskawing was inheems ethiopies, hoewel vroe\u00ebr vermoed is dit was onder sabese invloed vanwe\u00eb laasgenoemde se heerskappy oor die rooisee.ander geleerdes beskou d\u02bfmt as die resultaat van \u2019n vereniging van afro-asiatiessprekende kulture van die koesjitiese en die semitiese tak; naamlik plaaslike agau-volke en sabe\u00ebrs van suid-arabi\u00eb. ge'ez, die antieke semitiese taal van ethiopi\u00eb, het egter vermoedelik onafhanklik ontwikkel van sabees, een van die suid-semitiese tale. reeds omstreeks 2000 v.c. het ander semitiessprekendes in ethiopi\u00eb en eritrea gewoon waar ge'ez ontwikkel het. daar word nou vermoed die sabese invloed was klein en beperk tot \u2019n paar plekke, en dat dit n\u00e1 \u2019n paar dekades of \u2019n eeu verdwyn het. dit kon \u2019n handels- of milit\u00eare kolonie gewees het in \u2019n alliansie met die ethiopiese beskawing van d\u02bfmt of \u2019n ander proto-aksoemitiese staat.\nn\u00e1 die val van d\u02bfmt in die 4de eeu v.c. is die ethiopiese plato oorheers deur kleiner opvolgerkoninkryke. in die eerste eeu n.c. het die koninkryk aksoem ontstaan in wat nou tigray en eritrea is. volgens die middeleeuse boek van aksoem is die koninkryk se eerste hoofstad, mazaber, gebou deur itijopp'is, seun van die bybelse kus. aksoem het later sy heerskappy uitgebrei na jemen aan die ander kant van die rooisee.die persiese profeet mani noem aksoem in die 3de eeu saam met rome, persi\u00eb en china as die vier groot magte van di\u00e9 tydperk.omstreeks 316 n.c. het die twee broers frumentius en edesius van tirus hulle oom op \u2019n reis na ethiopi\u00eb vergesel. toe die skip aan die rooiseehawe vasmeer, het die plaaslike mense al die reisigers buiten die broers doodgemaak. die twee is as slawe na die koninklike hof geneem. hulle het vertrouensposisies by die monarg gekry en het lede van die hof tot die christendom bekeer. frumentius het die eerste biskop van aksoem geword. \u2019n muntstuk uit 324 wys ethiopi\u00eb was die eerste land naas armeni\u00eb (in 301) wat die christelike geloof aangeneem het, hoewel dit aanvanklik net tot hofkringe beperk was.\ndie verswakkende koninkryk aksoem het in die 9de eeu tot \u2019n einde gekom toe goedit die dinastie se laaste koning verslaan. koningin goedit, wat 40 jaar lank regeer het, wou die christelike geloof afskaf deur kerke af te brand en christene van die ortodokse tewahedo-kerk te laat kruisig; die kerk is in di\u00e9 tyd as die staatsgodsdiens beskou. sy het ook \u2019n groot deel van die nalatenskap van die koninkryk aksoem vernietig. haar bewind het eindelik in 912 tot \u2019n einde gekom nadat sy deur die zagwe-dinastie verslaan is.\n\n\n=== middeleeue ===\ndie zagwe-dinastie het tussen die 12de en 13de eeu oor groot dele van die hedendaagse ethiopi\u00eb en eritrea regeer. die dinastie se naam kom van die koesjitiessprekende agau-volk van noord-ethiopi\u00eb. die bewind van die zagwe-dinastie is deur jekoeno amlak be\u00ebindig. van 1270 tot met die zemene mesafint (era van prinse) het die salomoniese dinastie oor die keiserryk ethiopi\u00eb regeer.in die vroe\u00eb 15de eeu wou ethiopi\u00eb diplomatieke kontak met europa maak, vir die eerste keer sedert die koninkryk aksoem. \u2019n brief van hendrik iv van engeland aan die keiser van abessini\u00eb het bewaar gebly. in 1428 het isak i twee gesante na alfonso v van aragon gestuur. di\u00e9 het self twee gesante gestuur, maar hulle het nie weer na aragon teruggekeer nie. die eerste aaneenlopende betrekkinge met \u2019n europese land het in 1508 met portugal begin; dit was tydens die bewind van dawid ii (lebna dengel), wat pas die troon van sy pa ge\u00ebrf het. in 1487 het koning johannes ii van portugal gesante na die ooste gestuur.\n\n\n=== zemene mesafint ===\ntussen 1769 en 1855 het ethiopi\u00eb \u2019n tydperk van isolasie beleef wat die zemene mesafint, of \"era van prinse\", genoem word. die keisers het skynhoofde geword wat deur streeksadellikes soos ras mikael sehoel van tigray beheer is. net voor die zemene mesafint het keiser joas i die taal oromo aan die hof ingestel in die plek van amharies.\nethiopi\u00eb se isolasie het ge\u00ebindig n\u00e1 \u2019n britse sending om \u2019n verbondskap met ethiopi\u00eb te sluit, maar dit was eers in 1855 dat die amhara-koninkryke van noord-ethiopi\u00eb (gondar, gojam en shoa) vir \u2019n kort rukkie verenig is nadat die mag van die keiser onder tewodros ii herstel is. tewodros het die land gemoderniseer en die mag onder die keiser gesentraliseer. ethiopi\u00eb het weer aan w\u00eareldsake deelgeneem. tewodros het ook \u2019n proses van konsolidasie en staatsbou begin wat onder sy opvolgers voortgesit is. in di\u00e9 proses is die mag van streekshoofde verminder, die ryk se administrasie gerestruktureer en \u2019n professionele weermag op die been gebring. di\u00e9 veranderings het die basis gevorm vir die doeltreffende soewereiniteit en territoriale integriteit van ethiopi\u00eb.daar was egter verskeie rebellies teen tewodros. noordelike oromo-militante, tigray-rebellies en konstante invalle deur die ottomaanse ryk en egipte naby die rooisee het tewodros ii se mag verswak en \u2019n einde aan sy bewind gebring. hy het in 1868 selfmoord gepleeg tydens sy laaste veldslag, by magdala, teen die britse ekspedisie in abessini\u00eb.\n\n\n=== van menelik ii tot adoea (1889-1913) ===\nethiopi\u00eb in rofweg sy huidige vorm het begin tydens die bewind van menelik ii, wat van 1889 tot met sy dood in 1913 keiser was. uit sy basis in die sentrale provinsie shewa het menelik streke in die suide, ooste en weste geannekseer \u2013 streke wat deur die oromo, sidama, gurage, welayta en ander volke bewoon is. van di\u00e9 streke was nooit tevore deur ethiopi\u00eb beset nie, maar ander wel.tydens die verowering van die oromo het die ethiopiese weermag groot gruweldade teen die oromo-bevolking gepleeg, insluitende massaverminkings en -moorde en grootskaalse slawerny. sommige raam dat miljoene mense tydens die verowering dood is. grootskaalse misdade is ook teen die dizi-volk en die mense van die koninkryk kaficho gepleeg. menelik se veldtog teen die oromo was grootliks uit weerwraak vir eeue van oromo-ekspansionisme en die zemene mesafint, toe \u2019n reeks feodale oromo-heersers die hooglanders oorheers het.menelik ii het tydens sy bewind ook paaie, elektrisiteit en opvoeding verbeter; \u2019n sentrale belastingstelsel ontwikkel; en die stad addis abeba gestig en laat bou. dit het in 1881 die hoofstad van die shewa-provinsie geword. nadat menelik die troon in 1889 bestyg het, het dit die nuwe hoofstad van abessini\u00eb geword. menelik ii word danksy sy leierskap in baie kringe as \u2019n held beskou. \nhy het die verdrag van wichale met itali\u00eb in mei 1889 onderteken waarkragtens itali\u00eb ethiopi\u00eb se soewereiniteit sou erken, solank itali\u00eb \u2019n gebied noord van ethiopi\u00eb (nou deel van eritrea) kon beheer. in ruil daarvoor sou itali\u00eb menelik van wapens voorsien en hom as keiser steun. voordat die verdrag deur die italiaanse regering bekragtig is, het itali\u00eb sy grondgebied probeer uitbrei. dit het gelei tot die slag van adoea op 1 maart 1896 waarin itali\u00eb se koloniale magte deur ethiopi\u00eb verslaan is.\n\n\n=== haile selassie (1916-1974) en italiaans-ethiopi\u00eb ===\ndie vroe\u00eb 20ste eeu is gekenmerk deur die bewind van keiser haile selassie (ras tafari). haile selassie se ouers het etniese bande met drie van ethiopi\u00eb se afro-asiatiessprekende bevolkings gehad: die oromo en amhare, die land se grootste twee etniese groepe, en die gurage. hy het aan die bewind gekom nadat lidj josua afgesit is en het onderneem om \u2019n landwye moderniseringsveldtog te onderneem vanaf 1916, toe hy \u2019n ras en \u2019n regent (inderase) vir die regerende keiserin, zauditu, en die de facto-heerser van die keiserryk ethiopi\u00eb word. met zauditu se dood op 2 november 1930 het hy keiser geword. in 1931 het haile selassie aan ethiopi\u00eb sy eerste grondwet gegee, in navolging van keiserlike japan se 1890-grondwet, waardeur die sentraal-europese model van \u2019n unit\u00eare en homogene etnolinguistiese nasiestaat vir die keiserryk aanvaar is.ethiopi\u00eb se onafhanklikheid is onderbreek deur die tweede italiaans-ethiopiese oorlog, wat begin het toe die land vroeg in oktober 1935 deur fascistiese itali\u00eb binnegeval en van 1936 tot 1941 deur itali\u00eb beset is. in 1935 het haile selassie \u2019n beroep op die volkebond gedoen en \u2019n toespraak gelewer wat hom \u2019n w\u00eareldwye figuur gemaak het, asook 1935 se time-persoon van die jaar. haile selassie het na engeland in ballingskap gevlug. mussolini het die land tot italiaans-ethiopi\u00eb verklaar en die italiaanse koning vittorio emanuele iii het die keiserlike titel opge\u00ebis.in 1937 het die italiaanse slagting van yekatit 12 plaasgevind, waartydens tot 30 000 ethiopiese burgerlikes vermoor en talle ander in hegtenis geneem is. die slagting was uit weerwraak vir die poging tot \u2019n sluipmoord op rodolfo graziani, die onderkoning van italiaans-oos-afrika. die gebruik van chemiese wapens deur itali\u00eb, \u2019n oorlogsmisdaad, was algemeen tydens die inval en die besetting van ethiopi\u00eb.\ndie italianers het tydens hulle besetting die ethiopiese infrastruktuur verbeter. hulle het die sogenaamde \"keiserlike weg\" tussen addis abeba en massaua gebou. spoorlyne van meer as 900 km, damme en hidro\u00eblektriese aanlegte is gebou, en baie openbare en privaat maatskappye is gestig. die italiaanse regering het ook die eeue oue praktyk slawerny in die land afgeskaf.nadat itali\u00eb die tweede w\u00eareldoorlog betree het, het die britse ryk magte en weerstandsoldate gestuur om ethiopi\u00eb se soewereiniteit in 1941 te herstel. \u2019n italiaanse guerrillaoorlog het tot in 1943 geduur. dit is gevolg deur brittanje se erkenning van ethiopi\u00eb se volle soewereiniteit, sonder enige voordele vir brittanje, toe die anglo-ethiopiese ooreenkoms in desember 1944 onderteken is. kragtens die vredesooreenkoms van 1947 het itali\u00eb ook die soewereiniteit en onafhanklikheid van ethiopi\u00eb erken.\nop 26 augustus 1942 het haile selassie \u2019n proklamasie uitgevaardig waarkragtens slawerny finaal afgeskaf is. ethiopi\u00eb het in die vroe\u00eb 20ste eeu tussen 2 miljoen en 4 miljoen slawe gehad, uit \u2019n totale bevolking van sowat 11 miljoen.in 1952 het haile selassie \u2019n federasie met eritrea georkestreer. hy het dit in 1962 afgeskaf en eritrea geannekseer, \u2019n stap wat tot die eritrese onafhanklikheidsoorlog gelei het. haile selassie het \u2019n leidende rol gespeel in die stigting van die organisasie vir afrika-eenheid (oae) in 1963.haile selassie het ongewild geraak in ethiopi\u00eb n\u00e1 die w\u00eareldwye oliekrisis van 1973. dit het \u2019n skerp styging in brandstofpryse op 13 februarie 1974 veroorsaak, asook voedseltekorte, onsekerheid oor die opvolging, grensoorlo\u00eb en ontevredenheid onder die middelklas weens modernisering. taxidrywers en onderwysers het op 18 februarie 1974 begin staak oor die ho\u00eb brandstofpryse, en studente en werkers in addis abeba het op 20 februarie 1974 teen die regering begin betoog. die kabinet van akilou habte wolde is omvergewerp en \u2019n nuwe regering is gevorm met endelkachew makonnen as premier.\n\n\n=== die dergtydperk (1974-1991) ===\nhaile selassie se bewind het op 12 september 1974 ge\u00ebindig toe hy van die troon gesit is deur die derg, \u2019n nie-ideologiese komitee wat bestaan het uit milit\u00eare en polisie-offisiere onder leiding van aman andom. n\u00e1 die teregstelling van 60 voormalige regerings- en milit\u00eare amptenare, insluitende andom, in november 1974 het die nuwe voorlopige milit\u00eare administratiewe raad onder generaal tafari benti die monargie in maart 1975 afgeskaf en ethiopi\u00eb as \u2019n marxisties-leninistiese eenpartystaat gevestig met die raad as die voorste party in \u2019n voorlopige regering. die afskaffing van feodalisme, groter geletterdheid, nasionalisasie en groot grondhervormings, insluitende hervestiging vanaf die ethiopiese hoogland, het prioriteite geword. in 1987 het die derg ontbind en die 1987-grondwet afgekondig wat op die 1977-grondwet van die sowjetunie gegrond was.n\u00e1 binnelandse konflik, wat gelei het tot die teregstelling van generaal benti en verskeie van sy ondersteuners in februarie 1977, en die teregstelling van kolonel atnafu abate in november 1977, het mengistu haile mariam die onbetwiste leier van die derg geword.die derg het met verskeie staatsgrepe, opstande, \u2019n droogte en \u2019n groot vlugtelingprobleem te kampe gehad. in 1977 het somali\u00eb, wat voorheen hulp en wapens van die ussr ontvang het, ethiopi\u00eb binnegeval in die ogadenoorlog en \u2019n deel van die ogadenstreek verower. ethiopi\u00eb het dit teruggewen nadat dit enorme milit\u00eare hulp ontvang het van die sowjetbloklande die ussr, kuba, suid-jemen, oos-duitsland en noord-korea. dit het ingesluit sowat 15 000 kubaanse strydende troepe.\nin 1976-'78 is tot 500 000 mense dood weens die rooi terreur, \u2019n gewelddadige politieke onderdrukkingsveldtog deur die derg teen verskeie opposisiegroepe, veral die ethiopiese rewolusion\u00eare volksparty. die rooi terreur was \u2019n antwoord op wat die derg die \"wit terreur\" genoem het: \u2019n reeks gewelddadige voorvalle, sluipmoorde en moorde deur wat hy genoem het \"klein bourgeois reaksion\u00eare\" wat \u2019n ommekeer van die 1974-rewolusie wou h\u00ea.die droogte van 1983-'85 het sowat 8 miljoen mense geraak, van wie \u2019n miljoen dood is. opstande teen outorit\u00eare heerskappy het voorgekom, veral in die noordelike streke eritrea en tigray. die volksbevrydingsfront van tigray het in 1989 met ander etniesgebaseerde opposisiebewegings saamgesmelt en \u2019n koalisie gevorm bekend as die ethiopiese rewolusion\u00eare demokratiese volksfront (erdvf).in di\u00e9 tyd het die sowjetunie onder michail gorbatsjof sy beleid van w\u00eareldkommunisme vervang met een van glasnost en perestroika, en daar was \u2019n groot afname in hulp aan ethiopi\u00eb van die sowjetblok. dit het gelei tot groter ekonomiese probleme en die val van die milit\u00eare mag voor aanvalle deur vasbeslote guerrillas in die noorde. die val van marxisme-leninisme oor die algemeen, en in oos-europa tydens die rewolusies van 1989, het saamgeval met die onttrekking van alle sowjethulp aan ethiopi\u00eb in 1990. om internasionale steun te kry het mengistu \u2019n gemengde ekonomie ingestel en \u2019n einde gebring aan eenpartyregering, maar dit was te laat om sy regering te red.erdvf-magte het addis abeba in mei 1991 genader en die sowjetunie het nie ingegryp om die regering te help nie. mengistu het uit die land gevlug en asiel gekry in zimbabwe, waar hy steeds woon.in 2006, n\u00e1 \u2019n verhoor wat 12 jaar geduur het, het ethiopi\u00eb se federale hooggeregshof in addis abeba mengistu in absentia skuldig bevind aan volksmoord. talle ander topleiers van sy regering is ook in absentia aan oorlogsmisdade skuldig bevind nadat hulle gevlug het. verskeie voormalige amptenare is ter dood veroordeel en dosyne ander het 20 jaar in die tronk deurgebring voordat hulle vonnisse van lewenslange gevangenisstraf verkort is.in julie 1991 het die erdvf \u2019n nasionale konferensie saamgestel om die oorgangsregering van ethiopi\u00eb daar te stel. dit het bestaan uit \u2019n raad van verteenwoordigers met 87 lede, wat onderworpe was aan \u2019n oorgangsgrondwet. in junie 1992 het die oromo-bevrydingsfront aan die regering onttrek, en in maart 1993 lede van die suid-ethiopiese demokratiese volkskoalisie. in 1994 is \u2019n nuwe grondwet opgestel wat ethiopi\u00eb gevestig het as \u2019n parlement\u00eare republiek met \u2019n tweekamerwetgewer en \u2019n regstelsel.\n\n\n=== federale demokratiese republiek (1991-hede) ===\ndie eerste veelpartyverkiesing in ethiopi\u00eb het in mei 1995 plaasgevind en is deur die erdvf gewen. die president van die oorgangsregering, die erdvf-leier meles zenawi, het die eerste premier van die federale demokratiese republiek ethiopi\u00eb geword, en negasso gidada is tot president verkies.in mei 1998 het \u2019n grensdispuut met eritrea gelei tot die eritrees-ethiopiese oorlog, wat tot junie 2000 geduur en albei lande miljoene dollars gekos het. dit het \u2019n negatiewe uitwerking op ethiopi\u00eb se ekonomie gehad. middel 2011 het twee agtereenvolgende jare sonder re\u00ebn die ergste droogte in 60 jaar in oos-afrika veroorsaak. ethiopi\u00eb het eers in 2012 hiervan herstel, danksy langtermynstrategie\u00eb deur die regering in samewerking met ontwikkelingsagentskappe.op 5 augustus 2016 het betogings dwarsoor die land voorgekom en dosyne betogers is deur die polisie doodgeskiet. die betogers het aangedring op die be\u00ebindiging van vergrype teen menseregte, die vrylating van politieke gevangenes, \u2019n regverdiger verdeling van rykdom wat uit meer as \u2019n dekade van ekonomiese groei ontstaan het en die teruggee van die wolqayt-distrik aan die amhara-streek. dit was die gewelddadigste onderdrukking van betogings in afrika suid van die sahara sedert die ethiopiese regering in november en desember 2015 minstens 75 people mense gedood het tydens proteste in die oromia-streek. op 6 oktober 2016 is \u2019n noodsituasie afgekondig, wat geduur het tot in augustus 2017.op 16 februarie 2018 het die ethiopiese regering \u2019n ses maande lange landwye noodtoestand afgekondig n\u00e1 die bedanking van premier hailemariam desalegn. hy was die eerste leier in die moderne geskiedenis van ethiopi\u00eb wat bedank het; vorige leiers is almal in hulle amp dood of is omvergewerp. hailemariam het ges\u00ea hy wil die geleentheid skep vir hervormings.\n\n\n=== abiy ahmed en die welvaartparty (2018-hede) ===\ndie nuwe premier was abiy ahmed, wat in 2018 \u2019n historiese besoek aan eritrea gebring en die 20 jaar lange oorlog tussen die twee lande be\u00ebindig het. hy het daarvoor in 2019 die nobelprys vir vrede ontvang. nadat hy sy amp in april 2018 aanvaar het, het die 47 jaar oue abiy politieke gevangenes vrygelaat, regverdige verkiesings belowe en groot ekonomiese hervormings aangekondig. sedert 2019 is al die voorheen gesensorde webtuistes weer toeganklik gemaak, meer as 13 000 politieke gevangenes vrygelaat en honderde administratiewe personeellede afgedank as deel van die hervormings.\netniese geweld het saam met politieke onrus toegeneem. daar was botsings tussen die oromo, die grootste etniese groep in die land, en die etniese somali\u00ebrs, wat daartoe gelei het dat 400 000 mense in 2017 ontwortel is. botsings tussen die oromo en die gedeo in die suide van die land het in 2018 daartoe gelei dat ethiopi\u00eb die grootste getal mense in die w\u00eareld gehad het wat uit hulle huis moes vlug: 1,4 miljoen. van 2019 af was burgermagslede van die gumuz-volk betrokke in gevegte teen amhare en agaus in die metekel-sone van die benishangul-gumuz-streek. in september 2018 is 23 mense gedood in opstande in die spesiale sone van oromia naby die hoofstad, addis abeba.op 22 junie 2019 het faksies van die veiligheidsmagte van die amhara-streek \u2019n mislukte staatsgreep op die streek se regering uitgevoer waartydens die streek se president vermoor is. \u2019n lyfwag wat aan die kant van die nasionalistiese faksies was, het \u2019n sluipmoord uitgevoer op generaal se'are mekonnen, stafhoof van die ethiopiese weermag, sowel as sy adjudant, generaal-majoor gizae aberra. die premier se kantoor het brigadier-generaal asaminew tsige, hoof van die amhara-streek se veiligheidsmag, daarvan beskuldig dat hy aan die hoof van die sameswering was, en tsige is op 24 junie naby bahir dar deur die polisie doodgeskiet.fano is \u2019n amhaarse jeuggroep wat as \u00f3f \u2019n protesgroep \u00f3f \u2019n gewapende burgermag beskou word. fano-eenhede word beskuldig van deelname aan etniese slagtings, onder meer op 10-11 januarie 2019. betogings het uitgebreek n\u00e1 die sluipmoord op die oromo-musikant hachalu hundessa op 29 junie 2020, en dit het gelei tot die dood van minstens 239 mense.die dispuut tussen ethiopi\u00eb en egipte oor die groot ethiopiese renaissancedam het in 2020 in felheid toegeneem. egipte is teen die bou van die dam gekant, omdat hy bang is dit verminder die hoeveelheid water wat hy uit die nylrivier kry. premier abiy van ethiopi\u00eb het ges\u00ea: \"geen mag kan ethiopi\u00eb keer om \u2019n dam te bou nie. as \u2019n oorlog nodig is, kan ons miljoene gereed kry.\"die federale regering, onder leiding van die welvaartparty, het die nasionale verkiesingsraad gevra om 2020 se verkiesings uit te stel weens vrese oor die covid-19-pandemie, totdat \u2019n entstof ontwikkel is. die tigray- liberale volksfront, die regerende party in tigray, het die besluit teengestaan en in elk geval op 9 september 2020 \u2019n verkiesing gehou. hulle het saam met streekspartye gewerk en internasionale waarnemers in die verkiesingsproses betrek. die betrekkinge tussen die federale regering en die tigray-streeksregering het sedertdien kwaai versleg en op 4 november 2020 het abiy met \u2019n milit\u00eare aanval op die tigray-streek begin uit reaksie op aanvalle op weermageenhede wat daar gestasioneer is. duisende mense het na die naburige sudan gevlug. dit was die begin van die tigray-oorlog.\n\n\n== regering en politiek ==\nethiopi\u00eb is \u2019n federale parlement\u00eare republiek met \u2019n eerste minister as regeringshoof.\ndie president is die staatshoof, maar het hoofsaaklik seremoni\u00eble magte. die regering het die uitvoerende gesag. federale wetgewende gesag l\u00ea by die regering en twee parlementskamers. kragtens artikel 78 van die ethiopiese grondwet van 1994 is die regterlike gesag heeltemal onafhanklik van die uitvoerende en wetgewende gesag.\nvolgens die demokrasie-indeks wat laat in 2010 deur die vk-gebaseerde economist intelligence unit gepubliseer is, was ethiopi\u00eb \u2019n \"outorit\u00eare regime\" wat op \u2019n lys van die demokratiesste lande nommer 118 van 167 was. ethiopi\u00eb het sedert 2006 \u2019n hele 12 plekke afgeskuif, en die 2010-verslag skryf dit toe aan die regering se onderdrukking van opposisiebedrywighede, media en die burgerlike gemeenskap voor die ethiopiese algemene verkiesing van 2010. dit het ethiopi\u00eb \u2019n de facto-eenpartystaat gemaak.\n\n\n=== regering ===\ndie eerste verkiesing van ethiopi\u00eb se grondwetgewende vergadering van 547 lede is in junie 1994 gehou. di\u00e9 vergadering het die nuwe ethiopiese grondwet in desember 1994 aanvaar. die verkiesings vir die land se eerste algemeen verkose nasionale parlement en wetgewende streeksmagte is in mei en junie 1995 gehou. die meeste opposisiepartye het die verkiesings geboikot. die ethiopiese rewolusion\u00eare demokratiese volksfront (erdvf) het loshande gewen. die eerste regering onder die nuwe grondwet is in augustus 1995 saamgestel met negasso gidada as president. die regering van meles zenawi onder die erdvf het \u2019n beleid van etniese federalisme gevolg en aansienlike magte aan etniesgebaseerde streeksowerhede gegee. ethiopi\u00eb het vandag 10 semi-outonome administratiewe streke wat die mag het om hulle eie inkomste te genereer en bestee. \n\nethiopi\u00ebrs het min toegang tot ander media as die staat se eie netwerke. die koerante in privaat besit het gesukkel om voort te bestaan en is periodiek deur die regering geteister. sedert die 2005-verkiesing is minstens 18 joernaliste in hegtenis geneem wat kritiek jeens die regering uitgespreek het en is hulle van onder meer verraad aangekla. die regering gebruik perswette oor laster om joernaliste te intimideer wat krities jeens sy beleide is.meles se regering is in 2000 verkies in ethiopi\u00eb se eerste veelpartyverkiesing; internasionale waarnemers het die uitslag egter gekritiseer en die opposisie het ges\u00ea daar was bedrog. die erdvf het in 2005 weer die verkiesing gewen en meles teruggeplaas in sy amp. hoewel die opposisiestemme toegeneem het, het beide die opposisie en waarnemers van die europese unie en elders gemeen die stemmery het nie aan internasionale standaarde vir vry en regverdige verkiesings voldoen nie. volgens berigte het die polisie 193 betogers, die meeste in die hoofstad, addis abeba, doodgemaak in die geweld wat op die verkiesing van mei 2005 gevolg het.die vyf belangrikste opposisiepartye in 2008 was die eenheid vir demokrasie en geregtigheid (edg) onder regter birtukan mideksa, die verenigde ethiopiese demokratiese magte (vedm) onder dr. beyene petros, die oromo- federalistiese demokratiese beweging (ofdb) onder dr. bulcha demeksa, die oromo-volkskongres (ovk) onder dr. merera gudina en die verenigde ethiopiese demokratiese party \u2013 medhin (vedp) onder lidetu ayalew. n\u00e1 die 2015-verkiesing was daar geen parlementslede van opposisiepartye in ethiopi\u00eb oor nie.\n\n\n=== weermag ===\ndie grootte van die ethiopiese nasionale weermag het sedert 2000, n\u00e1 die oorlog teen eritrea, aansienlik gewissel. in 2002 was daar sowat 250 000 tot 350 000 sodate. dit is later verminder, en in 2012 is die getal soldate geraam op 135 000 grondmaglede en 3 000 lugmaglede.die weermag bestaan uit twee afdelings, \u2019n le\u00ebr en lugmag. omdat ethiopi\u00eb \u2019n landingeslote staat is, het dit geen vloot nie. daar is verskeie weermagnywerheidsorganisasies, wat verskillende wapenstelsels vervaardig en opknap. \ndiensplig is vrywillig vir mense bo 18 jaar oud, maar daar kan verpligtende oproepe tot milit\u00eare diens wees indien nodig.\n\n\n=== menseregte ===\nonlangse skendings van menseregte in ethiopi\u00eb sluit in die dood van 100 vreedsame betogers aan die hand van die regering in 2016 in die oromo- en die amhara-streek. die vn het waarnemers in ethiopi\u00eb gevra om die voorval te ondersoek, maar die regering het nie gehoor gegee nie. die betogings was teen grondbeslagleggings, skendings van menseregte en verkiesingsbedrog.merera gudina, leier van die oromo-volkskongres, het ges\u00ea die land is \"by \u2019n kruispad. mense maak aanspraak op hulle regte. mense is moeg vir wat die regering \u2019n kwarteeu lank al doen,\" het hy in \u2019n onderhoud met reuters ges\u00ea. \"as die regering aanhou onderdruk terwyl miljoene mense hulle regte opeis, is dit (burgeroorlog) een van die moontlike scenario's.\"\nvolgens peilings in 2003 deur die nasionale komitee oor tradisionele praktyke in ethiopi\u00eb lei bruidsontvoerings tot 69% van die land se huwelike \u2013 sowat 80% kom in die grootste streek, oromiya, voor en tot 92% in \u2019n streek met gemengde etniese groepe in die suide van die land. homoseksuele dade is onwettig in ethiopi\u00eb. joernaliste en aktiviste is al gedreig en gearresteer vir hulle dekking van die covid-19-pandemie in die land.onder die karo- en hamer-volk van suid-ethiopi\u00eb word volwassenes en kinders met fisieke abnormaliteite as mingi, \"ritueel onrein\", beskou. daar word geglo laasgenoemde het \u2019n bose uitwerking op ander; kinders met gebreke is tradisioneel vermoor en het geen behoorlike begrafnis gekry nie. die karo het die praktyk in julie 2012 amptelik verbied.in 2013 het die dinksentrum oakland-instituut \u2019n verslag uitgereik waarin hy die ethiopiese regering beskuldig van die gedwonge verskuiwing van \"honderdduisende lede van inheemse volke van hulle grond af\" in die gambela-streek. volgens verskeie verslae deur die organisasie is mense wat nie wou gehoor gee nie, blootgestel aan \u2019n verskeidenheid intimidasietegnieke, onder meer fisieke en seksuele aanranding, wat soms tot die dood gelei het. \u2019n soortgelyke verslag deur human rights watch het in 2012 die ethiopiese regering se hervestigingsprogram in gambela beskryf, met soortgelyke planne in ander streke. die ethiopiese regering het die beskuldigings van grondbeslagleggings ontken en die positiewe groei van die land se ekonomie genoem as bewys van die voordele van die ontwikkelingsplan.\u2019n landwye reeks gewelddadige betogings het op 23 oktober 2019 uitgebreek wat in die oromia-streeks gekonsentreer was, nadat die aktivis en mediaeienaar jawar mohammed beweer het die veiligheidsmagte het hom probeer aanhou. volgens amptelike verslae is 86 mense dood. op 29 mei 2020 het amnestie internasionaal \u2019n verslag uitgereik waarin hy die ethiopiese weermag beskuldig van massa-aanhoudings en buitegeregtelike teregstellings. volgens die verslag is minstens 25 mense wat daarvan verdink is dat hulle die oromo-bevrydingsle\u00ebr steun, in 2019 in die oromia-streek deur die weermag gedood. verder is minstens 10 000 mense onder verdenking tussen januarie en september 2019 aangehou, van wie die meeste \"onderwerp is aan \u2019n wrede slanery\".\n\n\n=== administratiewe verdelings ===\nvoor 1996 was ethiopi\u00eb verdeel in 13 provinsies, waarvan baie uit historiese streke gevorm is. die land het nou \u2019n regeringstelsel met lae wat bestaan uit \u2019n federale regering, streekstate, sones, distrikte (woreda) en buurte (kebele).\ndaar is 10 etniesgebaseerde en politiek outonome streekstate (kililoch, enkelvoud: kilil) en twee charter-stede (astedader akababiwoch, enkelvoud: astedader akababi). laasgenoemde is addis abeba en dire dawa. die kililoch is onderverdeel in 68 sones en dan verder in 550 woreda en verskeie spesiale woreda.\ndie streekstate het aansienlike mag kragtens die grondwet. hulle kan hulle eie regering en demokrasie saamstel solank dit in lyn met die federale regering se grondwet is. aan die hoof van elke streek is \u2019n streeksraad met lede wat regstreeks verkies word om die distrikte te verteenwoordig. die rade het wetgewende en uitvoerende gesag en kan die streke se interne sake bestuur. die 10 kililoch, met hulle hoofstad tussen hakies, is: afar (semera), amhara (bahir dar), benishangul-gumuz (asosa), gambela (gambela), harari (harar), oromia (addis abeba), sidama (awasa), somali (jijiga), suidelike nasies, nasionaliteite en volke (awasa) en tigray (mek'ele).\n\n\n== geografie ==\nethiopi\u00eb het \u2019n totale oppervlakte van 1 104 300 km\u00b2, waarvan 1 119 683 km\u00b2 land en 7 444 km\u00b2 water is. dit is die 28ste grootste land ter w\u00eareld en omtrent so groot soos bolivia. \ndie grootste deel van die land l\u00ea in die horing van afrika, die oostelikste deel van die kontinent afrika. die lande wat aan ethiopi\u00eb grens, is eritrea in die noorde en daarna, kloksgewys, djiboeti, somaliland, somali\u00eb, kenia, suid-soedan en soedan. ethiopi\u00eb het \u2019n uitgespreide hooglandkompleks van berge en plato's wat deur die groot skeurvallei geskei word \u2013 laasgenoemde loop meestal van suidwes tot noordoos en word omring deur laaglande, steppe of halfwoestyn. daar is \u2019n groot verskeidenheid terreine met groot wisselings in klimaat, grond, natuurlike plantegroei en woonpatrone.\nethiopi\u00eb is \u2019n ekologies uiteenlopende land, met woestyne aan die oosgens tot tropiese woude in die suide tot berge in die noorde en suidweste. die tanameer in die noorde is die bron van die blou-nyl. dit het ook baie endemiese spesies, soos die gelada, die bergbok walia ibex en die ethiopiese wolf, simien fox. die groot wisselings in hoogte gee die land verskeie ekologies unieke gebiede, en dit het die evolusie van endemiese spesies in ekologiese isolasie aangehelp.\n\n\n=== klimaat ===\ndie oorheersende klimaatsoort is tropiese moeson, met die wisselings wat deur die topografie veroorsaak word. die ethiopiese hoogland strek oor die grootste deel van die land en het \u2019n klimaat wat gewoonlik beskou word as koeler as ander streke wat net so naby aan die ewenaar is. die meeste van die stede l\u00ea op hoogtes van sowat 2 000 tot 2 500 m bo die seevlak, en dit sluit historiese hoofstede soos gondar en aksoem in.\ndie hedendaagse hoofstad, addis abeba, is aan die voorheuwels van berg entoto gele\u00eb, op \u2019n hoogte van sowat 2 400 m. dit het dwarsdeur die jaar \u2019n matige klimaat. omdat die temperature deur die jaar redelik gelykmatig is, word die seisoene in addis abeba grootliks deur die re\u00ebnval bepaal: \u2019n dro\u00eb seisoen van oktober tot februarie, \u2019n ligte re\u00ebnseisoen van maart tot mei en \u2019n swaar re\u00ebnseisoen van junie tot september. die gemiddelde jaarlikse re\u00ebnval is sowat 1 200 mm.\ndaglig is gemiddeld sewe uur per dag. die dro\u00eb seisoen is die sonnigste deel van die jaar, hoewel daar selfs in die middel van die re\u00ebnseisoen in julie en augustus steeds \u2019n paar uur helder sonskyn is. die gemiddelde jaartemperatuur in addis abeba is 16 \u00b0c, en die daaglike maksimum deur die jaar gemiddeld 20 tot 25 \u00b0c. snags is die minimum sowat 5 tot 10 \u00b0c.\ndie meeste groot stede en toeristeterreine in ethiopi\u00eb l\u00ea op dieselfde hoogte as addis abeba en het \u2019n soortgelyke klimaat. in laer streke, veral die gras- en struiklande in die ooste van die land, kan die klimaat aansienlik warmer en dro\u00ebr wees. dallol, in die middel van die danakillaagte in die ooste, het die hoogste gemiddelde jaarlikse temperatuur ter w\u00eareld: 34 \u00b0c.\nethiopi\u00eb is kwesbaar vir \u2019n groot deel van die uitwerking van klimaatsveranderings. dit sluit in ho\u00ebr temperature en veranderings in re\u00ebnval. sulke klimaatsveranderings bedreig voedselsekuriteit en die ekonomie, wat op die landbou gebaseer is.\n\n\n=== biodiversiteit ===\nethiopi\u00eb het 31 spesies inheemse soogdiere. die wildehond het prehistories wydverspreid in die gebied voorgekom, maar is vermoedelik plaaslik uitgesterf. die ethiopiese wolf is seker die bedreigde spesie wat die beste in ethiopi\u00eb nagevors is.\nethiopi\u00eb is \u2019n w\u00eareldwye sentrum van diversiteit in vo\u00ebls. meer as 856 vo\u00eblspesies is al hier aangeteken, waarvan 20 inheems is. sestien spesies word bedreig of kritiek bedreig. baie van di\u00e9 vo\u00ebls se vernaamste kos is skoenlappers, soos die bicyclus anynana.\nnes deur die hele afrika is natuurlewebevolkings vinnig aan die afneem weens ontbossing, burgeroorlo\u00eb, besoedeling, wilddiefstal en ander menslike faktore. baie van die ethiopiese spesies is bedreig, kritiek bedreig en kwesbaar, volgens iubn-ramings.ontbossing veroorsaak gronderosie, minder voedingstowwe in die grond, \u2019n verlies aan habitats vir diere en \u2019n afname in biodiversiteit. aan die begin van die 20ste eeu was sowat 420 000 km2 (of 35%) van ethiopi\u00eb deur bome bedek, maar volgens onlangse navorsing het dit nou afgeneem tot net 11,9%. die land verloor \u2019n geraamde 1 410 km2 natuurlike woude per jaar. huidige regeringsprogramme om ontbossing te beheer bestaan uit opvoeding, reklame vir omkeerprogramme en die verskaffing van rou materiale wat hout kan vervang. op die platteland verskaf die regering ook ander brandstofbronne as hout en bevordering dit landbou wat nie die woudhabitat vernietig nie.\n\n\n== demografie ==\n\nethiopi\u00eb se totale bevolking het gegroei van 38,1 miljoen in 1983 tot 109,5 miljoen in 2018. in die 19de eeu was die bevolking maar sowat 9 miljoen. volgens die resultate van die bevolkings- en behuisingsensus van 2007 het die bevolking van 1994 tot 2007 met \u2019n gemiddelde tempo van 2,6% per jaar toegeneem, 2,8% minder as van 1983 tot 1994. die tempo is tans onder die 10 hoogstes ter w\u00eareld. die bevolking sal na raming in 2060 meer as 210 miljoen wees, wat \u2019n toename met \u2019n faktor van 2,5 is van ramings in 2011. volgens ramings van die vn het die lewensverwagting in onlangse jare aansienlik toegeneem; dit staan nou op 56 jaar vir mans en 60 jaar vir vroue.\ndie land se bevolking is uiters uiteenlopend, met meer as 80 verskillende etniese groepe. volgens die nasionale sensus van 2007 is die oromo op 25,4 miljoen (34,4% van die totaal) die grootste groep, die amhare is 19,9 miljoen (27% van die bevolking) en somali\u00ebrs en tigrayane onderskeidelik 4,59 miljoen (6,2%) en 4,49 miljoen (6,1%).ander prominente etniese groepe is soos volg: sidama 2,95 miljoen (4%), gurage 1,86 miljoen (2,5%), welayta 1,68 miljoen (2,3%), afar 1,28 miljoen (1,7%), hadiya 1,27 miljoen (1,7%) en gamo 1,1 miljoen (1,5%). \nafro-asiatiessprekende gemeenskappe maak die meerderheid van die bevolking uit. die semitiessprekende deel van die bevolking verwys dikwels na hulleself as die \"habesja-volk\". die arabiese vorm van die term (al-\u1e25abasha) is die etimologiese basis van die naam \"abessini\u00eb,\" \u2019n ou naam vir ethiopi\u00eb.daarbenewens bewoon nilo-sahariessprekende minderheidsgroepe die suidelike streke van die land, veral gebiede in die gambela-streek, wat aan suid-soedan grens. \ndaar was ook meer as 75 000 italiaanse setlaars tydens die italiaanse besetting van die land. nadat ethiopi\u00eb onafhanklik geword het, het baie italianers nog dekades lank in die land gebly nadat hulle deur keiser haile selassie begenadig is, want hy het die geleentheid vir verdere modernisering gesien. n\u00e1 die ethiopiese burgeroorlog van 1974 het byna 22 000 italianers in ethiopi\u00eb egter die land verlaat.in 2009 was daar sowat 135 000 vlugtelinge en asielsoekers in ethiopi\u00eb, veral van somali\u00eb (sowat 64 300), eritrea (41 700) en soedan (25 900). hulle het amper almal in vlugtelingkampe gewoon.\n\n\n=== tale ===\n\nvolgens ethnologue word 90 individuele tale in ethiopi\u00eb gepraat. die meeste mense praat tale van die koesjitiese en die semitiese tak van die afro-asiatiese tale. eersgenoemde sluit in oromo, wat deur die oromo-volk gepraat word, en somalies, wat deur die somali\u00ebrs gepraat word. laasgenoemde tak sluit in amharies (amahare) en tigrinya (tigrayane). saam word di\u00e9 vier groepe deur sowat driekwart van die bevolking gepraat. ander afro-asiatiese tale met \u2019n aansienlike aantal sprekers sluit in die koesjitiese sidamo, afar, hadiyya en agau, en die semitiese gurage, harari, silt'e en argobba. arabies, wat ook tot die afro-asiatiese taalfamilie behoort, word ook in sommige gebiede gepraat.verder word omotiese tale deur omotiese minderheidsgroepe in die suidelike streke gepraat. daaronder tel die tale aari, bench, dime, dizin, gamo-gofa-dawro, maale, hamer en wolaytta. tale van die nilo-sahariese familie word deur minderheidsgroepe gepraat wat in die suidwestelike dele van die land gekonsentreer is. dit sluit in nuer, anuak, nyangatom, majang, suri, me'en en mursi.engels is die buitelandse taal wat die meeste gepraat word, en is die onderrigmedium in sekond\u00eare skole en alle tersi\u00eare inrigtings. alle federale wette word ook in engels in die federal negarit gazeta gepubliseer. alle tale geniet gelyke status in die grondwet, maar oromo is die taal wat deur die meeste moedertaalsprekers gepraat word, terwyl amharies in totaal die meeste sprekers het. italiaans word nog deur sekere dele van die bevolking gepraat, veral die ouer mense, en word in baie skole geleer. die verskeie streke van ethiopi\u00eb en charter-stede mag self hulle werkstale bepaal.\n\n\n=== skrif ===\nethiopi\u00eb se belangrikste skryfstelsel is die ge'ez-skrif. dit word as abugida deur verskeie van die land se tale gebruik en word al sedert die 6de of 5de eeu v.c. as abjad gebruik om die semitiese taal ge'ez te transkribeer. ge'ez is nou \u2019n liturgiese taal van die ethiopies- en die eritrees-ortodokse kerk. in die 1980's is die ethiopiese letters vir die rekenaar verwerk; dit is vandag deel van unicode as \"ethiopic\", \"ethiopic extended\", \"ethiopic supplement\" en \"ethiopic extended-a\".\n\n\n=== godsdiens ===\n\nethiopi\u00eb het noue historiese bande met al drie die w\u00eareld se grootste abrahamitiese gelowe. in die 4de eeu was die keiserryk ethiopi\u00eb een van die eerstes in die w\u00eareld wat die christendom amptelik as \u2019n staatsgodsdiens aangeneem het. vanwe\u00eb die besluite van die konsilie van chalcedon is die miafisiete, wat die oorgrote meerderheid van christene in egipte en ethiopi\u00eb ingesluit het, in 451 beskuldig van monofisitisme en as ketters aangewys onder die algemene naam koptiese christendom (sien ori\u00ebntale ortodoksie). hoewel dit nie meer as \u2019n staatsgodsdiens beskou is nie, het die ethiopies-ortodokse tewahedo-kerk die grootste christelike denominasie gebly. daar is ook \u2019n aansienlike groep wat islam aanhang \u2013 sowat \u2019n derde van die bevolking. ethiopi\u00eb het die bestemming van die \"eerste hidjra\", \u2019n groot migrasie in die islamitiese geskiedenis. \u2019n dorp in die tigray-streek, negash, is die oudste moslemse nedersetting in afrika.\n\nvolgens die nasionale sensus van 2007 maak christene tot 62,8% van die land se bevolking uit (43,5% ethiopies-ortodoks en 19,3% ander denominasies), moslems 33,9%, aanhangers van tradisionele gelowe 2,6% en ander godsdienste 0,6%. dit stem ooreen met die cia world factbook, waarin staan die christendom is die grootste godsdiens in ethiopi\u00eb. soenniete maak die grootste deel van die moslems uit, met niedenominasionele moslems as die tweede grootste groep en sjiiete en ahmadiyyas as minderheidsgroepe. daar is ook baie soefiste. die groot moslembevolking in die noordelike afar-streek het gelei tot \u2019n moslemse seperatistegroep bekend as die \"islamitiese staat van afaria\" \u2013 hulle wil \u2019n grondwet h\u00ea wat aan die sjaria voldoen.sommige kritici meen die haile selassie-regering het die sensus gekook om ethiopi\u00eb as \u2019n christenland aan die w\u00eareld voor te hou. hulle s\u00ea islam het in 1991 altesaam 50% van die totale bevolking uitgemaak, gebaseer op die 1984-sensus deur die derg-regering. verskeie moslem-waarnemers en -bloggers beweer moslems is in die meerderheid en stem nie met bogenoemde sensussyfers saam nie, hoewel hulle nie feite verskaf om hulle bewerings te staaf nie.die koninkryk aksoem was een van die eerste state wat die christelike geloof aangeneem het, in die 4de eeu. volgens die nuwe testament het die christendom ethiopi\u00eb nog vroe\u00ebr bereik, toe \u2019n amptenaar wat die koningin se geldsake beheer het, deur filippus die evangelis gedoop is (handelinge 8:26-39).\ntot in die 1980's het daar ook \u2019n aansienlike bevolking beta israel (ethiopiese jode) in die land gewoon.\n\n\n=== verstedeliking ===\ndie bevolkingsgroei, migrasie en verstedeliking plaas alles spanning op beide die regering en die ekostelsel se vermo\u00eb om basiese dienste aan mense te verskaf. verstedeling neem geleidelik toe, met twee tydperke van vinnige groei. die eerste was in 1936-1941, tydens die italiaanse besetting onder mussolini se fascistiese regering, en die tweede in 1967-1975, toe die bevolking in stedelike gebiede verdriedubbel het.n\u00e1 itali\u00eb se besetting van ethiopi\u00eb in 1936 het dit \u2019n infrastruktuur gebou om groot stede met mekaar te verbind, asook \u2019n dam om krag en water te verskaf. dit, tesame met die invloei van italianers en werkers, was die grootste rede vir die vinnige verstedeliking in di\u00e9 tydperk. die tweede groeitydperk van 1967 af was toe plattelanders na die stede gestroom het ter wille van beter werk en lewenstoestande.di\u00e9 patroon is verlangsaam deur die regering se grondhervormingsprogram, wat mense aangespoor het om in plattelandse gebiede te bly. meer kos was vir meer mense in die stede nodig en die grondhervormingswet was bedoel om landbou te verbeter en kosproduksie te verhoog. die program het gelei tot die stigting van boereverenigings: groot dorpe wat op landbou gebaseer was. hoewel die kosproduksie verhoog is, word oor die rede gedebatteer: dit kon danksy weerstoestande gewees het eerder as die hervormings. stedelike bevolkings het van 1975 tot 2000 steeds met 8,1% gegroei.\n\n\n==== plattelandse en stedelike lewe ====\nmigrasie na stedelike gebiede word gewoonlik gemotiveer deur die geleentheid op \u2019n beter lewe. in ethiopi\u00eb se boereverenigings is oorlewing \u2019n daaglikse stryd. sowat 16% van die bevolking oorleef op minder as \u2019n dollar per dag (2008). net 65% van plattelandse huishoudings kry die w\u00eareldgesondheidsorganisasie (wgo) se minimum standaard van 9 200 kj kos per dag in; 42% van kinders onder vyf jaar oud is ondergewig.\nsowat 75% van arm gesinne deel hulle slaapplek met diere en 40% van kinders slaap op die vloer, waar die temperatuur in die koue seisoen snags tot gemiddeld 5 \u00b0c daal. die gemiddelde gesin bestaan uit ses tot sewe lede wat in \u2019n modderhut van 30 m2 met \u2019n strooidak woon, met minder as 2 ha grond om te bewerk.\u2019n siklus van armoede staar boere in die gesig. omdat hulle landerye so klein is, kan die boere dit nie braak laat l\u00ea nie, wat die vrugbaarheid van die grond laat afneem. dit verminder die gehalte van veevoer, wat weer lae melkproduksie tot gevolg het. omdat die diere se mis as brandstof gebruik word en nie as voedingstof in die grond teruggeploeg word nie, neem die gehalte van die gewasse af. die lae produktiwiteit lei tot \u2019n onvoldoende inkomste, honger, ondervoeding en siektes. di\u00e9 ongesonde boere kry swaar om die landerye te bewerk, en dit lei tot nog laer produktiwiteit.\nhoewel toestande baie beter in stede is, ly alle ethiopi\u00ebrs onder armoede en swak sanitasie. armoede het egter van 2000 tot 2011 met 44% tot 29,6% afgeneem, volgens die w\u00eareldbank. in die hoofstad, addis abeba, het 55% van die inwoners vroe\u00ebr in krotbuurte gewoon.\u2019n opbloei in bouwerk in beide die privaat en openbare sektor het egter gelei tot drastiese verbeterings in die lewenstandaarde in groot stede, veral addis abeba. die regering het ook kondominiumkomplekse dwarsdeur die stad gebou, wat byna 600 000 individue bevoordeel het. sanitasie is die dringendste behoefte in die stad. \u2019n gebrek aan toegang tot behoorlike geriewe lei tot die verspreiding van siektes deur middel van besoedelde water.opvoeding is ook veel beter in die stede. sowat 69% van stedelike kinders woon \u2019n laerskool by, en van hulle gaan 35% na \u2019n ho\u00ebrskool. addis abeba het ook \u2019n universiteit. sowat 82% van die bevolking is geletterd.baie nieregeringsorganisasie werk aan die probleme in verband met opvoeding, maar hulle is min en werk afsonderlik. daar is tans \u2019n poging om die werk te konsolideer.\n\n\n=== gesondheid ===\nvolgens die wgo se w\u00eareldgesondheidsverslag van 2006 was daar in 2003 altesaam 1 936 dokters in ethiopi\u00eb, wat sowat 2,6 per 100 000 van die bevolking is. baie beroepslui verlaat die land vir beter geleenthede in die weste.\n\nethiopi\u00eb se grootste gesondheidsprobleme is aansteeklike siektes, wat deur swak sanitasie vererger word, en ondervoeding. meer as 44 miljoen mense (amper die helfte van die bevolking) het nie toegang tot skoon water nie. toestande in die stede is beter. sterftes onder babas is hier laer danksy beter geriewe en medisyne, hoewel sowat 41 babas per 1 000 geboortes in die land sterf. die lewensverwagting is ook ho\u00ebr as op die platteland, hoewel daar landwyd \u2019n toename was. die gemiddelde lewensverwagting in 2016 was sowat 62,2 jaar, volgens \u2019n verslag van die vn.daar is 119 hospitale in die land (12 in addis abeba) asook 412 gesondheidsentrums.miv/vigs in ethiopi\u00eb was 1,1% in 2014, \u2019n groot afname teenoor vyf jaar gelede. veral vroue word geraak weens \u2019n gebrek aan inligting, bemagtiging en sosiale welsyn. die regering en baie internasionale organisasies soos die wgo en die vn voer veldtogte en werk aan die verbetering van ethiopi\u00eb se gesondheidsprobleme en -opvoeding.\u2019n algemene praktyk in ethiopi\u00eb, ongeag godsdiens of ekonomiese status, is vroulike genitale verminking (vgv), \u2019n prosedure waardeur \u2019n deel van of al die buitenste geslagsdele van \u2019n vrou verwyder word, of enige ander verminking van die geslagsdele om 'n niemediese rede. die praktyk is sedert 2004 onwettig in die land. dit word voor die huwelik uitgevoer. vgv kom by 74% van vroue tussen 15 en 49 jaar voor, volgens \u2019n ethiopiese gesondheidsverslag. dit is feitlik algemeen in die streke dire dawa, somali en afar. in die streke oromo en harari ondergaan meer as 80% van meisies die prosedure, in tigray 29% en in gambela 27%.besnydenis is ook algemeen onder mans; sowat 76% van ethiopiese mans is besny.volgens die nasionale geestesgesondheidstrategie van 2012 is die regering se beleid om geestesgesondheid by prim\u00eare gesondheidsorg te integreer. die sukses van die strategie is egter beperk; depressie het byvoorbeeld tussen 2007 en 2017 met 34,2% toegeneem.\n\n\n== ekonomie ==\nvolgens die internasionale monet\u00eare fonds (imf) was ethiopi\u00eb een van die vinnigs groeiende ekonomie\u00eb in die w\u00eareld, met \u2019n groeikoers van meer as 10% van 2004 tot einde 2009. dit was van 2007 tot 2008 die vinnigs groeiende afrika-ekonomie wat nie van olie afhanklik was nie. in 2015 het die w\u00eareldbank ges\u00ea ethiopi\u00eb het \u2019n vinnige ekonomiese groei ondervind met \u2019n groei in bbp van gemiddeld 10,9% tussen 2004 en 2014.in 2008 en 2011 is die land se groei belemmer deur ho\u00eb inflasie en \u2019n moeilike betalingsbalanssituasie. inflasie het in augustus 2011 tot 40% opgeskiet weens \u2019n losse monet\u00eare beleid, \u2019n groot verhoging in staatsdienssalarisse vroeg in 2011 en ho\u00eb kospryse.ondanks \u2019n vinnige groeikoers in onlangse jare is ethiopi\u00eb se bbp per kapita een van die laagstes in die w\u00eareld en \u2019n paar ernstige probleme staar die ekonomie in die gesig. die land bel\u00ea egter in openbare infrastruktuur en nywerheidsparke om \u2019n belangrike sentrum vir vervaardiging in afrika te word.\n\n\n=== energie en hidro\u00eblektrisiteit ===\nethiopi\u00eb het 14 groot riviere wat van die hoogland af vloei, insluitende die nyl. dit het die grootste waterreserwes in afrika. groot hidro\u00eblektriese aanlegte maak sowat 88,2% van die totale kragopwekking uit. die res word vervaardig uit fossielbrandstowwe (8,3%) en herwinbare bronne (3,6%). in 2016 het 42% van die land elektrisiteit gehad: 85% van die stedelike gebiede en 26% van die platteland. \nethiopi\u00eb verskaf sowat 81% van die watervolume van die nyl deur die rivierkomme van die blou-nyl, sobat en atbara. in 1959 het ethiopi\u00eb en soedan \u2019n verdrag onderteken waarkragtens albei lande eksklusiewe maritieme regte op die nyl het. egipte het sedertdien feitlik alle projekte in ethiopi\u00eb ontmoedig wat gebruik sou maak van die plaaslike sytakke van die nyl. dit het die gevolg dat eksterne finansiering van hidro\u00eblektriese en besproeiingsprojekte in wes-ethiopi\u00eb ontmoedig en watergebaseerde ekonomiese-ontwikkelingsprojekte belemmer word. ethiopi\u00eb bou egter \u2019n groot hidro\u00eblektrisiteitsdam van 6 450 mw in die blou-nyl. die groot ethiopiese renaissancedam sal by voltooiing die grootste hidro\u00eblektriese kragstasie in afrika wees.\n\n\n=== landbou en uitvoer ===\nlandbou verteenwoordig sowat 85% van die arbeidsmag. die dienssektor verteenwoordig egter die grootste deel van die bbp. baie ander ekonomiese bedrywighede is van die landbou afhanklik, insluitende die bemarking, prosessering en uitvoer van landbouprodukte. kleinboere en ondernemings is verantwoordelik vir verreweg die grootste deel van die vervaardiging. die belangrikste gewasse sluit in koffie, peulvrugte, oliesade, graan, aartappels, suikerriet en groente. \nethiopi\u00eb is ook afrika se tweede grootste vervaardiger van mielies. tef is \u2019n gras wat inheems is aan die horing van afrika, veral ethiopi\u00eb. \nuitvoerprodukte is feitlik geheel en al op landbou aangewese (met die uitsondering van goud), en koffie is die grootste verdiener van buitelandse valuta. uitvoer in die boekjaar 2009/'10 was $1,4 miljard. ander uitvoerprodukte is khat, leerprodukte en oliesade. danksy ontwikkelings in die blomkwekerysektor beplan ethiopi\u00eb ook om een van die grootste blom- en plantuitvoerders in die w\u00eareld te word.die privaat sektor groei stadigaan en leerprodukte soos handsakke raak \u2019n gewilde uitvoerproduk, met taytu wat die land se eerste luukse-ontwerphandelsmerk geword het. ander goedere wat op klein skaal uitgevoer word, is graan, katoen, suikerriet, aartappels en velle. met die bou van verskeie nuwe damme en die toename in hidro\u00eblektriese elektrisiteitsaanlegte landwyd beplan ethiopi\u00eb om ook elektrisiteit na sy bure uit te voer.baie mense beskou ethiopi\u00eb se groot waterbronne en -potensiaal as sy \"wit olie\" en sy koffiebronne as sy \"swart goud\". die land het ook groot mineralebronne en oliepotensiaal in sommige van die yler bewoonde gebiede. politieke onstabiliteit daar belemmer egter ontwikkeling.\n\n\n=== vervoer ===\nethiopi\u00eb het ge\u00eblektrifiseerde spoorlyne van 926 km \u2013 656 km tussen addis abeba en djiboeti se hawe en 270 km tussen addis abeba en die tweelingstede dessie/kombolcha. teen 2017 was albei spoorlyne nog in aanbou of onder toetsing, maar die verwagting was dat wanneer hulle ten volle operatief is, albei passasiers met \u2019n spoed van 120 km/h en vrag met \u2019n spoed van sowat 80 km/h sou vervoer. \nnog twee spoorlyne is in aanbou, maar dit is onseker wanneer hulle in gebruik geneem sal word. al die lyne is deel van \u2019n beplande netwerk van altesaam 5 000 km.\nas die eerste deel van \u2019n tienjaarplan het ethiopi\u00eb tussen 1997 en 2002 die land se infrastruktuur van paaie verbeter. in 2015 was daar paaie van altesaam 100 000 km.die land het in 2012 altesaam 58 lughawens gehad en in 2016 altesaam 61. twee van hulle, een in addis abeba en een in dire dawa, onderneem internasionale vlugte. ethiopian airlines is die land se vlagskiplugdiens en word ten volle deur die ethiopiese regering besit. die lugdiens vlieg na 102 internasionale passasiers-, 20 binnelandse passasiers- en 44 vragbestemmings.\n\n\n== kultuur ==\n\n\n=== name ===\nethiopi\u00ebrs gebruik \u2019n ander naamstelsel as die weste. kinders gebruik die voornaam van hulle pa en oupa aan vaderskant n\u00e1 mekaar agter hulle eie voornaam. vir doeleindes van versoenbaarheid, soos in paspoorte, word die oupa se voornaam as die gesin se van gebruik, terwyl die persoon en sy pa se voorname hulle eie voorname vorm.\nalmal word by hulle voorname genoem. in amptelike situasies word die voorvoegsels ato (\u12a0\u1276) vir mans gebruik, weyzero (\u12c8\u12ed\u12d8\u122e) vir getroude vroue en weyzer\u012bt (\u12c8\u12ed\u12d8\u122a\u1275) vir ongetroude vroue.\n\n\n=== kalender ===\nethiopi\u00eb het verskeie plaaslike kalenders. die bekendste een is die ethiopiese kalender, ook bekend as die ge'ez-kalender. dit is geskryf in die antieke ge'ez-skrif, een van die oudste alfabette ter w\u00eareld wat nog gebruik word. dit is geskoei op die alexandriese of koptiese kalender, wat weer op die egiptiese kalender geskoei is. nes die koptiese kalender het die ethiopiese kalender 12 maande van presies 30 dae elk plus vyf of ses ekstra dae, wat \u2019n 13de maand vorm. \nnes met die juliaanse kalender word die sesde ekstra dag, wat eintlik \u2019n skrikkeldag is, elke vier jaar op 29 augustus van die juliaanse kalender bygevoeg, ses maande voor die juliaanse skrikkeldag. die kalender is sowat sewe jaar en drie maande agter die gregoriaanse kalender vanwe\u00eb \u2019n alternatiewe berekening om die dag van jesus se hemelvaart te bepaal.\n\u2019n ander kalender is omstreeks 300 v.c. deur die oromo geskep. dit is \u2019n maansterkalender. dit is geskoei op sterrekundige waarnemings van die maan in konjunksie met sewe spesifieke sterre of sterrebeelde. \noromo-maande (sterre/maanfases) is bittottessa (iangulum), camsa (plejades), bufa (aldebaran), waxabajjii (bellatrix), obora gudda (saiph), obora dikka (sirius), birra (volmaan), cikawa (bolmaan), sadasaa (kwartmaan), abrasa (groot sekelmaan), ammaji (medium sekelmaan) en gurrandala (klein sekelmaan).\n\n\n=== tyd ===\ntyd in ethiopi\u00eb werk anders as in feitlik alle ander lande. die ethiopi\u00ebrs beskou 06:00, wanneer die son dwarsdeur die jaar opkom omdat die land so naby aan die ewenaar is en die dag en nag feitlik ewe lank is, as die begin van die dag in plaas van 00:00. hulle werk met \u2019n twaalfuursiklus; die nag duur van sonsondergang tot sonsopkoms en daarna begin die twaalfuursiklus weer vir die dag. om die tydsverskil tussen \u2019n ethiopiese en westerse horlosie te bereken, moet ses uur bygetel of afgetrek word. voorbeeld: 08:00 westerse tyd in addis abeba word \"tweeuur die oggend\" genoem (letterlik twee uur n\u00e1 sonsopkoms), terwyl 20:00 \"tweeuur die aand\" genoem word (twee uur n\u00e1 sononder).\nondanks druk om internasionale standaarde te volg, bly di\u00e9 twaalfuurstelsel algemeen in ethiopi\u00eb.\n\n\n=== voedsel ===\ndie bekendste ethiopiese kos is verskeie soorte dik bredies, bekend as wat, en bykosse van groente wat op \u2019n injera, \u2019n groot platbrood van tefmeel en suurdeeg, voorgesit word. dit word nie met \u2019n mes en vurk ge\u00ebet nie \u2013 die injera word gebruik om die kos mee te skep. dit is algemeen dat \u2019n paar mense saam uit een bak in die middel van die tafel eet. dit is ook algemeen om ander in die groep met jou hande te voer, \u2019n tradisie wat gursha genoem word. tradisionele ethiopiese geregte bevat geen varkvleis of skulpvis van enige aard nie, want die eet van albei word verbied deur ortodokse christene, jode \u00e9n moslems.\nchechebsa, marqa, chukko, michirra en dhanga is die oromo se gewildste kosse. kitfo, wat onder die gurage ontstaan het, is een van die land se gewildste lekkernye. ook doro wot en tsebehi derho uit noordwes-ethiopi\u00eb is gewild. tihlo het in die tigray-streek ontstaan en is \u2019n soort kluitjie; dit word berei van geroosterde gortmeel en raak al hoe gewilder.\n\n\n=== media ===\nebc (die ethiopiese uitsaaikorporasie), voorheen bekend as etv, is die nasionale tv-kanaal in regeringsbesit terwyl kana tv die gewildste kanaal is. laasgenoemde is veral bekend vir buitelandse inhoud wat in amharies oorgeklank is.\ndie koerante met die grootste sirkulasie is addis fortune, capital ethiopia, ethiopian reporter, addis zemen en ethiopian herald. \u2019n groot deel van die land besoek die internet op mobiele toestelle. die enigste diensverskaffer is die nasionale telekommunikasiemaatskappy ethio telecom. in julie 2016 was daar sowat 4,29 miljoen mense met toegang tot die internet tuis, in vergelyking met \u2019n kwartmiljoen in die dekade vooraf. tydens tydperke van politieke onrus het die regering al toegang tot sekere sosiale media geblokkeer, soos vir twee dae in augustus 2016 n\u00e1 protesoptogte in oromia.\n\n\n=== musiek ===\nethiopi\u00eb se musiek is baie uiteenlopend en elk van die 80 etniese groepe word met sy eie klanke verbind. ethiopiese musiek gebruik \u2019n unieke modale stelsel wat pentatonies (met vyf tone per oktaaf) is, met kenmerkende lang intervalle tussen sommige note. net soos ander aspekte van die ethiopiese kultuur en tradisie, stem smaak in musiek en lirieke baie ooreen met di\u00e9 in die naburige eritrea, somali\u00eb, djiboeti en soedan. tradisionele sang in ethiopi\u00eb verteenwoordig uiteenlopende style van polifonie (heterofonie, boerdon, imitasie en kontrapunt). lirieke hou tradisioneel verband met patriotisme of nasionale trots, romanse, vriendskap en \u2019n unieke soort memoires bekend as tizita.\n\n\n=== sport ===\ndie gewildste sportsoorte in ethiopi\u00eb is atletiek (veral lang afstande) en sokker. ethiopiese atlete het al baie goue medaljes op die olimpiese spele gewen. abebe bikila was die eerste atleet van afrika suid van die sahara en die eerste swart atleet uit afrika wat \u2019n olimpiese goue medalje gewen het: in die marathon op die olimpiese somerspele 1960 in rome, met \u2019n w\u00eareldrekordtyd van 2:15:16. haile gebrselassie, kenenisa bekele en tirunesh dibaba is almal w\u00eareldbekende langafstandatlete, elk met verskeie goue olimpiese en w\u00eareldkampioenskap-medaljes. letesenbet gidey en almaz ayana hou die w\u00eareldrekord in onderskeidelik die 5 000 en 10 000 meter vir vroue. ander noemenswaardige atlete is mamo wolde, miruts yifter, derartu tulu, meseret defar, birhane adere, tiki gelana, genzebe dibaba, tariku bekele, gelete burka en yomif kejelcha.\ndie nasionale sokkerspan van ethiopi\u00eb, met die bynaam \"walayia antelopes\", het in 2012 geskiedenis gemaak deur vir die afrikanasiesbeker te kwalifiseer. hulle het ook die laaste 10 afrika-sokkerspanne gehaal in die laaste kwalifikasiefase vir die sokkerw\u00eareldbekertoernooi van 2014.\n\n\n== fotogalery ==\n\n\n=== addis abeba ===\n\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\n\n=== res van die land ===\n\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\n\n== verwysings ==\n\n\n== algemene bronne ==\n\n\n== nog leesstof ==\n\n\n== skakels ==\nethiopia. the world factbook. central intelligence agency.\nbbc ethiopia profile\nworld bank ethiopia summary trade statistics\nkey development forecasts for ethiopia van international futures.\nethiopia pages \u2013 u.s. department of state\ntoerisme-inligting oor ethiopi\u00eb op wikivoyage wikimedia commons het meer media in die kategorie ethiopi\u00eb. hierdie artikel is in sy geheel of gedeeltelik uit die engelse wikipedia vertaal."