"nieu-seeland (engels: new zealand, [nju\u02d0\u02c8zi\u02d0l\u0259nd], ; m\u0101ori: aotearoa, [a\u0254\u02c8t\u025ba\u027e\u0254a]) is 'n eilandstaat in die suidwestelike stille oseaangebied. geografies bestaan di\u00e9 land, wat in 1840 tot britse kolonie verklaar is en in 1907 'n dominium binne die britse gemenebes van nasies geword het, uit twee hoofeilande en 'n aantal kleiner eilande. nieu-seeland is 'n grondwetlike monargie met charles iii as staatshoof (verteenwoordig deur die goewerneur-generaal, dame cindy kiro) en 'n eenkamerparlement met 121 afgevaardigdes.\n\n'n algemene m\u0101orinaam vir nieu-seeland is aotearoa, meestal vertaal as land van die lang wit wolk. nieu-seeland staan bekend vir sy isolasie: di\u00e9 land word deur die tasmansee, wat ongeveer 2 000 kilometer wyd is, van sy noordwestelike buurland australi\u00eb geskei. die naaste buurlande is nieu-kaledoni\u00eb, fidji en tonga in die noorde en antarktika in die suide. weens sy afgele\u00eb ligging was nieu-seeland \u2013 behalwe vir antarktika \u2013 die laaste groot landmassa waar mense hulle gevestig het.\nnieu-seeland kan n\u00f3g in geografiese n\u00f3g in kulturele opsig by 'n bepaalde vasteland gereken word: di\u00e9 land l\u00ea gedeeltelik op die australiese asook die pasifiese plaat en toon sowel ooreenkomste met die hoofsaaklik europese kultuur van australi\u00eb as die polinesiese gedeelte van oseani\u00eb. die eilandstaat vorm die westelike punt van die polinesiese driehoek.\nnieu-seeland verskil van ander nywerheidslande deur sy ongewone ekonomiese struktuur \u2013 die belangrikste sektore is land- en bosbou, voedselverwerking en toerisme. dikwels word na nieu-seeland as 'n \"groen eiland\" verwys, veral vanwe\u00eb sy lae bevolkingsdigtheid, sy ongeskonde natuur asook sy veelsydige en \u2013 danksy die ge\u00efsoleerde ligging \u2013 unieke flora en fauna.\nvan nieu-seeland se byna vyf miljoen inwoners woon rofweg 3,5 miljoen op die noordeiland en een miljoen op die suideiland. hierdie eilande is onder die grootstes in die w\u00eareld en die gekombineerde landarea is vergelykbaar met di\u00e9 van die britse eilande en meer as twee keer so groot soos die wes-kaap. tesame met aotearoa, was 'n ander m\u0101orinaam vir nieu-seeland niu tireni, 'n transliterasie van die engelse naam.ander eilande het veel kleiner bevolkings en dek baie minder landarea. die belangrikste van hierdie eilande is:\n\nstewart-eiland (suid van die suideiland), die derde grootste eiland volgens landarea met 'n bevolking van sowat 400.\nwaiheke-eiland, 'n eiland in auckland se haurakibaai, en met 'n bevolking van sowat 7 000 (veel meer in die somer), die derde digste bewoonde eiland in nieu-seeland.\ngroot barri\u00e8re-eiland, oos van die haurakibaai.\nchatham-eilande, 'n afgele\u00eb groep eilande met 'n bevolking van sowat 750.veral sedert die 1990's het 'n groot aantal suid-afrikaanse immigrante hulle in nieu-seeland gevestig. tans is meer as 40 000 nieu-seelanders in suid-afrika gebore, maar ook sowat 18 000 amerikaners het 'n nuwe tuiste in die pasifiese eilandstaat gevind.\n\n\n== etimologie ==\naotearoa (wat letterlik vertaal as \"land van die lang wit wolk\") is die huidige m\u0101ori-naam vir nieu-seeland en word ook gebruik in nieu-seelandse engels. dit is nie bekend of die m\u0101ori voor die aankoms van die europe\u00ebrs reeds enige benaming gebruik het wat na die hele land verwys het \u2013 oorspronklik is net die noordeiland aotearoa genoem. op 13 desember 1642 het abel tasman nieu-seeland ontdek en dit \u2013 met die veronderstelling dat dit vuurland, die mees suidelike punt van suid-amerika, sou wees \u2013 state landt genoem.in 1645 het nederlandse kartograwe die eilande na die provinsie zeeland nova zeelandia genoem. hierdie benaming is deur die britse ontdekkingsreisiger james cook in 1769 verengels na new zealand.die m\u0101ori het verskeie tradisionele name vir die twee hoofeilande, insluitend te ika-a-m\u0101ui (die vis van m\u0101ui) vir die noordeiland en te wai pounamu (die water van greenstone) of te waka o aoraki (die kano van aoraki) vir die suideiland. vroe\u00eb europese kaarte verwys na die eilande as noord (noordeiland), middel (suideiland) en suid (stewart-eiland / rakiura). sedert 1830 gebruik kaarte die terme noord en suid om die twee grootste eilande van mekaar te onderskei en sedert 1907 is dit die aanvaarde norm. die new zealand geographic board het in 2009 ontdek dat die name van die twee eilande nog nooit geformaliseer was nie, beide die benamings en alternatiewe is in 2013 geformaliseer. die amptelike name is nou north island of te ika-a-m\u0101ui vir die noordeiland en south island of te waipounamu vir die suideiland. vir albei eilande kan die engelse \u00f3f die m\u0101ori-name \u00f3f beide name bymekaar gebruik word.\n\n\n== geografie ==\n\n\n=== ligging ===\nnieu-seeland is suid van die ewenaar op die suidelike halfrond gele\u00eb, en sy eilande vorm afgele\u00eb gebiede in die suidwestelike stille oseaan. gewoonlik word di\u00e9 land by oseani\u00eb gereken (veral wanneer hierdie geografiese term ook australi\u00eb insluit), maar soms volgens 'n meer spesifieke geografiese en kulturele oogpunt ook as 'n deel van polinesi\u00eb beskou. vanwe\u00eb die kulturele ooreenkomste met australi\u00eb word nieu-seeland daarnaas ook by di\u00e9 vasteland gereken.\ndie tasmansee, wat deel uitmaak van die stille oseaan, l\u00ea wes van die hoofeilande en skei nieu-seeland van australi\u00eb, die mees nabygele\u00eb landmassa 1 600 kilometer wes daarvan. die antarktiese landmassa l\u00ea 3 000 kilometer verder suidwaarts. kleiner lande of oorsese gebiede naby nieu-seeland sluit nieu-kaledoni\u00eb, tonga en fidji in die noorde in. nieu-seeland is di\u00e9 land wat die verste van sentraal-europa af l\u00ea; dele van di\u00e9 land is op die aardbol net teenoor spanje gele\u00eb en vorm dus sy antipode.\nnaas die twee hoofeilande, noord- en suideiland, is daar meer as 700 kleiner eilande. die hoofeilande, waarna dikwels ook as die nieu-seelandse vasteland (mainland new zealand) verwys word, word deur die cook-seestraat, waarvan die nouste punt maar 23 kilometer wyd is, van mekaar geskei. baie van die kleiner eilande soos stewart-eiland, wat dikwels nog by die nieu-seelandse mainland gereken word, die great barrier-eiland en die digbevolkte waiheke-eiland is binne 'n radius van vyftig kilometer van die hoofeilande se kuslyn af gele\u00eb.\nnet die kermadec-eilande 1 000 kilometer noord van die noordeiland, die chatham-eilande (wat 700 kilometer oos van die noordeiland naby die internasionale datumgrens gele\u00eb is) en die vyf sub-antarktiese eilandgroepe \u2013 auckland, campbell, antipodes, snares en bounty \u2013 meer as 200 kilometer suid van die suideiland maak nie deel uit van die hoofeilande se argipel nie. die noordeiland is heeltemaal op die australiese plaat gele\u00eb, terwyl die suideiland sowel deel uitmaak van die australiese asook die pasifiese plaat. die twee hoofeilande was gedurende die laaste ystydperk nog met mekaar verbind. net soos ysland kan hulle derhalwe ook as 'n selfstandige vasteland beskryf word aangesien hulle destyds nog albei op twee plate gele\u00eb was.\nnieu-seeland maak amptelik aanspraak op die ross-afhanklikheid in antarktika wat eweneens 'n reeks kleiner eilande behels; volgens die antarktiese ooreenkoms word nieu-seeland se aanspraak egter op internasionale vlak nie erken nie. daarnaas maak tokelau as 'n afhanklike gebied deel uit van nieu-seeland, terwyl die cookeilande en niue as selfregerende gebiede op die grondslag van vrye assosiasie met nieu-seeland verbind is. hierdie gebiede maak deel uit van die koninkryk van nieu-seeland.\nnieu-seeland se totale oppervlakte beloop 268 021 vierkante kilometer; di\u00e9 land is sodoende ietwat kleiner as itali\u00eb of die filippyne, maar ietwat groter as die verenigde koninkryk. terwyl die hoofeilande in oos-westelike rigting maksimaal 450 kilometer wyd is, strek hulle langs hul hoofas in noord-oostelike rigting oor 'n afstand van meer as 1 600 kilometer. die kuslyn het 'n lengte van 15 134 kilometer. in vergelyking met sy landmassa het nieu-seeland relatief uitgestrekte territoriale waters met 'n oppervlakte van 167 653 vierkante kilometer en een van die w\u00eareld se grootste eksklusiewe ekonomiese sones (ees) met 3 931 136 vierkante kilometer.\n\n\n=== geologie ===\nsoos die meeste huidige landmassas op die suidelike halfrond het ook nieu-seeland tot sowat 200 miljoen jaar gelede deel uitgemaak van die prehistoriese gondwana-vasteland, 'n reusagtige vasteland op die suidelike halfrond wat vanuit die westelike suid-amerika oor afrika en australi\u00eb tot by die westelike stille-oseaangebied gestrek het. dit is nie presies bekend wanneer die huidige nieu-seeland homself van die landmassa, wat tans antarktika vorm, losgewikkel het nie, maar deskundiges reken dat hierdie proses gedurende die kryt, rofweg 85 miljoen jaar gelede, of selfs vroe\u00ebr al aan die gang was \u2013 en wel voordat ook australi\u00eb van gondwana losgebreek het.\nnieu-seeland was voortaan 'n ge\u00efsoleerde argipel, 2 000 kilometer van australi\u00eb en 8 000 kilometer van chili af gele\u00eb \u2013 'n gebied waarmee dit gedurende die ystydperk via antarktika nog verbind was. sommige ooreenkomste ten opsigte van nieu-seeland se flora getuig hiervan.\nsedert hierdie periode het in nieu-seeland 'n flora en fauna ontwikkel wat onafhanklik van di\u00e9 van ander landmassas was. in geologiese opsig het die eilande 'n rustige periode deurloop waartydens sy bergreekse aan sterk erosie blootgestel en uiteindelik volledig verweer was. uitgestrekte, laer gele\u00eb moerasgebiede het ontstaan wat later tot steenkoolvelde omgevorm is.\nminder as 30 miljoen jaar gelede het weer 'n onstuimige geologiese periode begin, en dieper liggende gebiede het uit die see begin verrys. nieu-seeland se kuslyn het tydens die mioseen 'n growwe vorm gekry wat eers in die laaste paar miljoen jare tot sy huidige gestalte ontwikkel het. baie berge en valleie is selfs later, in die loop van die laaste 100 000 jaar, gevorm. gedurende die ystydperk was veral die suideiland sterk vergletser.\ntans is nieu-seeland op die grenslyn tussen die australiese en die pasifiese plaat gele\u00eb. alhoewel hierdie tektoniese plate nie regstreeks teen mekaar skuur nie, oefen hulle nogtans 'n beduidende invloed op die eilandstaat uit. hul frontale krag laat geologiese breuke ontstaan wat druk op verskillende gesteentelae uitoefen en die grond steeds verder na bowe skuif. die tweede krag, wat langs die kante werk, lei tot sogenaamde transform-versteurings wat soms aardbewings en tsoenamis kan veroorsaak.\nnet soos ander lande, wat langs die grens van die pasifiese plaat gele\u00eb is, behoort ook nieu-seeland tot die pasifiese ring van vuur. aardbewings, breuke en vulkaniese aktiwiteit is tipiese verskynsels in hierdie gebied, en sommige van die aarde se aktiefste vulkane is in nieu-seeland gele\u00eb. hierdie vulkane is beperk tot die noordeiland en baie van hulle is in die taupo volcanic zone in die sentrum van die eiland gekonsentreer.\nal drie vulkane in die sentrale plato is byvoorbeeld nog aktief \u2013 die stratovulkaan ruapehu het so onlangs as 2007 uitgebars. die aardkors in die bay of plenty-gebied is so dun soos nergens anders in die w\u00eareld nie so dat verskillende soorte geotermiese aktiwiteite soos geysers en warm fonteine hier aangetref kan word. 'n bekende vulkaan in hierdie gebied is white island; sy laaste groot uitbarsting was in die jaar 2016.\nbenewens taupo is daar nog 29 ander geotermale gebiede in nieu-seeland. hulle is hoofsaaklik op die noordeiland gekonsentreer, soos byvoorbeeld northland en hauraki plains, maar kom ook op die suideiland voor. hier l\u00ea die bekende warm fonteine van hanmer springs.\n\n\n=== topografie en landskappe ===\n\n\n==== die noordeiland ====\ndie noordeiland met 'n oppervlakte van 113 729 vierkante kilometer is die mees digbevolkte eiland van nieu-seeland met meer as 3,6 miljoen inwoners. hier is sowat driekwart van die totale bevolking en sowat negentig persent van die m\u0101ori-bevolking gekonsentreer, en sowel die hoofstad wellington asook die grootste stad in di\u00e9 land, auckland, is op hierdie eiland gele\u00eb.\nauckland l\u00ea op 'n landengte wat die stille oseaan van die tasmansee skei en op sy nouste punt minder as twee kilometer wyd is. aangesien auckland grotendeels deur water omring word, word na hierdie metropool dikwels ook as die \"stad van seile\" verwys. die stadsgebied is tussen twee natuurlike seehawens gele\u00eb en behels sowat sestig onaktiewe vulkane. noord van auckland se landengte l\u00ea die noord-aucklandskiereiland wat self uit 'n groot aantal kleiner skiereilande bestaan. die mees noordelike hiervan is aupouri. die skiereiland se weskus word deur lang sandstrande, waaronder die bekende ninety mile beach, en twee groot natuurlike hawens, kaipara harbour en hokianga harbour, oorheers. die waipoua-woud met sy beduidende kauri-bome l\u00ea suid van hokianga.\ndie ooskus van noord-aucklandskiereiland word deur dramatiese landskappe en talle eilande gekenmerk, alhoewel daar ook 'n aantal natuurlike seehawens voorkom soos di\u00e9 van whangarei, die grootste stad op die skiereiland, en bay of islands. die heuwellandskappe in die binneland is as land- en bosbougebiede ontwikkel.\ndie administratiewe gewes waikato is suid van auckland gele\u00eb. die hakarimata-bergreeks in die ooste van waikato gaan naby die monding van die waikatorivier in die tasmansee in 'n golwende heuwellandskap oor. die waikato plains oos van die hakarimata-berge is 'n laagvlakte aan weerskante van die rivier met hamilton, die vierde grootste agglomerasie in di\u00e9 land, as sy beduidendste nedersetting. die grotendeels beboste kaimai- en mamaku-bergreekse in die ooste skei die gewes van die gebied rondom die bay of plenty. die bekende coromandel-skiereiland is in die noorde van die baai gele\u00eb. dit word deur die coromandel-bergreeks met 'n maksimale hoogte van 900 meter oorheers, waarvan die great-barrier-eiland 'n noordelike uitloper is.\ndie sentrale plato met sy vulkane ngauruhoe, tongariro en ruapehu vorm die hartland van die noordeiland. die vulkane is deur unesco as die eerste gekombineerde w\u00earelderfenis- en w\u00eareldnatuurgebied aangewys en maak deel uit van die nasionale tongariro-park. ruapehu is met 2 797 meter die hoogste piek op die eiland. die taupomeer net noord van ruapehu, die grootste in nieu-seeland, is in die geografiese sentrum van die noordeiland gele\u00eb.\ndie uitgestrekte bosgebiede kaingaroa forest en nasionale te-urewera-park oos van die meer oorheers die gebied tot by die ooskus. hierdie streek met sy ongerepte berglandskappe is yl bevolk. die hikurangi, 'n berg in die ruakumara-reeks naby die east cape, is die hoogste piek met 1 754 meter. die weste van die sentrale hoogplato is 'n gebied van beboste heuwellandskappe waardeur die whanganui-rivier en sy talryke takriviere vloei. die nasionale whanganui-park l\u00ea in die sentrum van hierdie landskap.\nwes hiervan sluit die gewes taranaki, wat tot in die tasmansee strek, by die heuwelland aan. die gelyknamige vrystaande vulkaan troon met sy hoogte van 2 518 meter oor die gewes. rondom die vulkaan strek 'n bre\u00eb re\u00ebnwoudgordel wat as deel van die nasionale egmont-park beskerming geniet. die vrugbare gewes is 'n beduidende sentrum van die nieu-seelandse melkbedryf.\nsuid van die whanganui-streek l\u00ea die manawatu-riviervlakte rondom die riviere manawatu en rangitikei, en die kapiti coast met die hoofstad wellington in sy uiterste suide. hierdie gebied word in die noordooste deur die bergreeks tararua range en in die ooste deur die rimutaka range begrens. die ruahine range sluit in die noorde by hierdie bergreekse aan. die ruahine-berge maak deel uit van 'n groter bergreeks wat langs die ooskus loop. ook die moerasagtige wairarapa-vlakte oos van hierdie berge word in die ooste deur 'n bergagtige gebied begrens.\nnoordwes hiervan l\u00ea die hawke's bay-streek rondom die gelyknamige baai. naas die ruahne- loop ook die kaweka-bergreeks deur hierdie streek, terwyl die res daarvan deur golwende heuwellandskappe en die wairoa-riviergebied in die noorde en die vrugbare heretaunga-vlakte in die suide beslaan word. noord hiervan l\u00ea die gebied rondom gisborne wat deel uitmaak van eastland (dikwels ook east cape genoem).\n\n\n==== die suideiland ====\ndie suideiland se oppervlakte is met 150 437 vierkante kilometer effens groter as di\u00e9 van sy noordelike eweknie met 'n bevolking van sowat een miljoen. die m\u0101ori-naam vir die eiland is te wahipounamo (letterlik \"plek van die jadesteen\"). die eiland word oorheers deur die nieu-seelandse alpe of suid-alpe wat langs sy weskus loop. hierdie bergreeks is die hoogste in australasi\u00eb en oseani\u00eb. sy hoogste pieke is mount cook of aoraki (3 724 meter) en mount tasman (3 497 meter). hierdie bergpieke is slegs twee van altesaam 17 pieke wat meer as 3 000 meter bo seevlak rys. sowel die mees noordelike asook die mees suidelike gebiede van die suideiland bestaan uit laer bergreekse waarvan sommige pieke hoogtes van meer as 1 000 meter bereik.\ndie west coast-streek, 'n smal landstrook tussen die suid-alpe en die tasmansee behoort tot die natstes op aarde, en sodoende loop sommige suid-alpegletsers, soos die fox- en die franz-josef-gletser, deur alle klimaatsones tot by die re\u00ebnwoudgebiede naby die kus. die uiterste suidweste word deur indrukwekkende fjordlandskappe gekenmerk wat hier sounds genoem word. groot dele van die suidweste word as nasionale parke beskerm en vorm gemeenskaplik die te wahipounamu-w\u00earelderfenisgebied. die canterbury plains, 'n groot alluviale vlakte wat uiters geskik is vir landboudoeleindes soos veeteelt, is oos van die suid-alpe gele\u00eb.\n\n\n=== klimaat ===\ndie 45ste suidelike breedtegraad loop deur die suideiland sodat nieu-seeland halfpad tussen die ewenaar en die suidpool gele\u00eb is. nieu-seeland het danksy sy ligging in die gematigde klimaatsone van die suidelike halfrond 'n relatief milde klimaat wat in baie opsigte as mediterreens beskryf kan word. daar is verskillende kleiner klimaatsones wat van subtropies in die noorde tot gematig in die suide strek, maar ook van 'n baie nat klimaat in die weste tot by die dro\u00eb klimaatsone in die ooste wissel. sentraal-otago kan selfs as 'n woestynagtige ariede gebied beskryf word, terwyl in die gebied noord van auckland vrugte soos lemoene en pomelos floreer. lang, warm somers is kenmerkend vir albei hoofeilande sodat sitrusvrugte en palms ook op die suideiland voorkom.\nin die vlaktes van die noordeiland wissel die gemiddelde temperature tussen sowat 15 \u00b0c in die winter en 25 \u00b0c in die somer. temperature op die suideiland is 5 tot 10 \u00b0c laer. die hoogste temperatuur, wat ooit amptelik in nieu-seeland aangeteken is, was 42,4 \u00b0c in februarie 1973 in sowel rangiora asook christchurch. in junie 1995 is die laagste temperatuur ooit in di\u00e9 land in ophir (central otago) met -21,6 \u00b0c aangeteken.\ndie groot massas water, wat hoofsaaklik van die tasmansee af in die atmosfeer verdamp en wolke vorm, val teen die berge op die suideiland as re\u00ebn. die gemiddelde jaarlikse neerslag aan die suideiland se weskus is sowat 7 000 millimeter, terwyl die oostelike kant al merkbaar dro\u00ebr is.\nin sy geheel kan nieu-seeland se klimaat vanwe\u00eb die groot watermassas rondom die eilandgroep as grotendeels maritiem beskryf word, behalwe vir die gebiede wat oos van die ho\u00eb bergreekse gele\u00eb is soos byvoorbeeld die mackenzie-bekken en central otago op die suideiland of die rangipo-woestyn op die noordeiland wat almal deur 'n kontinentale klimaat gekenmerk word. hier styg die kwik in die somermaande dikwels bo 30 \u00b0c, terwyl sneeuvalle gedurende die winter gereeld voorkom.\n\n\n=== roaring forties ===\nnieu-seeland is in sy geheel in die roaring forties gele\u00eb, 'n sone met sterk waaiende winde tussen die 40ste en 50ste breedtegrade. hierdie sterk lugstrominge, wat in 'n ooswaartse rigting beweeg, word veroorsaak deur die kombinasie van drie faktore \u2013 die suidwaartse verskuiwing van lugmassas vanuit die ewenaar na die suidpool, die aarde se rotasie om sy eie as en die gebrek van groter landmassa's in die betrokke sone wat as windbrekers sou kon dien. so waai hulle oor betreklik klein gebiede \u2013 die uiterste suide van suid-amerika, 'n deel van die australiese eiland tasmani\u00eb en uiteindelik nieu-seeland.\n'n foto van nieu-seeland, wat in april 2011 deur die multinasionale wetenskaplike nasa-satelliet aqua geneem is (regs), toon die vloei van sediment in die stille oseaan rondom nieu-seeland. die groot volume daarvan dui op harde winde en onstuimige see. die cook-seestraat, die smal strook water wat die noord- en suideiland van mekaar skei, word onder die onstuimigste seegebiede ter w\u00eareld gereken.\nsterk westelike winde tref die eilande in die weste waar bergreekse 'n natuurlike versperring vorm. die cook-seestraat is die enigste opening vir die winde en word deur die tregter-effek in 'n soort windtonnel omgevorm wat tot baie ho\u00eb windsnelhede lei en gevare vir lug- en seevaart kan inhou. magtige branders en tornado's kom eweneens voor. sterk winde sweep die seewater hier op in ho\u00eb golwe wat die kusgebiede erodeer.\nsy ligging maak ook van nieu-seeland hoofstad wellington 'n taamlik winderige plek. op 'n gemiddeld van 173 dae per jaar waai hier winde met snelhede van meer as 60 km per uur, in buie selfs 140 km per uur. die hoogste windsnelheid, wat ooit gemeet is, was 248 km per uur op wellington se hoogste heuwelpiek, hawkins hill (op 495 m bo seevlak) op 6 november 1959 en 4 julie 1962. die sterkste buie ooit het op 18 april 1970 op mt john in canterbury gewaai \u2013 met 250 km per uur.\n\n\n== flora en fauna ==\ndie unieke plante- en dierew\u00eareld van nieu-seeland het as gevolg van die eilandgroep se geografiese afsondering oor 'n lang tydperk onafhanklik van di\u00e9 van ander gebiede ontwikkel. sy inheemse flora en fauna toon groot ooreenkomste met di\u00e9 van nieu-kaledoni\u00eb en lord-howe-eiland.\n\n\n=== flora ===\nsowat 85 persent van alle nieu-seelandse plantspesies is endemies. voor die aankoms van die eerste m\u0101ori-setlaars was nog sowat 80 persent van di\u00e9 land bebos, tog het ontbossing die aandeel inheemse bosse oor die eeue tot slegs 24 persent van die totale oppervlakte laat krimp. hiervan is 77 persent tot beskermde bosgebiede verklaar. op sowat vyf persent van die oppervlakte van nieu-seeland het die plaaslike bosboubedryf vinnig groeiende uitheemse boomsoorte soos radiatadenne (pinus radiata) en kaliforniese rooihout (sequoia sempervirens) begin aanplant.\nbelangrike inheemse woudsoorte sluit naaldbosse soos geelhoute (podocarpaceae) of nieu-seelandse kauribome (agathis australis) en loofbosse wat hoofsaaklik uit beukebome (nothofagus) bestaan. die meeste nieu-seelandse boomsoorte is immergroen. veral die naaldbosse word gekenmerk deur epifiete soos noordeiland-ysterhout (metrosideros robusta), maar ook 'n klein aantal hemiparasiete wat op beukebome voorkom en verwant is met mistels in die noordelike halfrond.\ndie kauriboom se natuurlike habitat het oorspronklik tot by die suideiland gestrek, maar is nou beperk tot die noordeiland se northland-streek; verwante boomsoorte kom tans nog in nieu-guinee, fidji, nieu-kaledoni\u00eb, maleisi\u00eb en indonesi\u00eb voor. die nieu-seelandse kauribosse is grotendeels deur setlaars afgekap \u2013 kaurihout was omstreeks 1800 nog die belangrikste uitvoergoed wat in die internasionale skeepsboubedryf baie gewild was. kauribome was uiteraard geskik vir die vervaardiging van skeepsmaste, terwyl die hars van kauribome as basiese bestanddeel vir stadig-drogende lak en terpentyn gebruik is. in 1862 is vir een ton kaurigom $600 betaal en die stadig groeiende kauribosse was binne enkele dekades byna uitgeroei.\nbenede die digte wouddak kom 'n groot aantal varings voor wat meestal endemies is. die mees be\u00efndrukkende spesies is boomvarings (cyatheales) wat hoogtes van meer as tien meter kan bereik. die mees bekende varingsoort is pongas of silwervarings, die nasionale plant van nieu-seeland.\ndaarnaas het ook verskillende palmsoorte soos byvoorbeeld nikau-palms (rhopalostylis sapida) in nieu-seeland ontwikkel. ander opvallende boomsoorte sluit die p\u014dhutukawa (metrosideros excelsa), suideiland-ysterhout (metrosideros umbellata) en die sogenaamde cabbage tree (cordyline australis) in.\nsowat tien persent van nieu-seeland se oppervlakte is met inheemse oopveld-flora bedek, waaronder tussockgras, bos- en heidevelde.\ngroot dele van die inheemse flora (sowat 'n derde van die totale oppervlakte van nieu-seeland) is tot natuurbewaringsgebiede verklaar, waaronder uitgestrekte nasionale parke en sogenaamde forest parks.\n\n\n=== fauna ===\nvanwe\u00eb sy afgele\u00eb ligging het nieu-seeland sy eie unieke ekostelsel ontwikkel. kenmerkend vir die tydperk voor die polinesiese kolonisasie was die gebrek aan landsoogdiere, met uitsondering van drie vlermuisspesies (twee spesies van nieu-seeland-vlermuise en chalinolobus tuberculatus).\nbaie van die ekologiese nisse, waarin gewoonlik soogdiere sou leef, is in nieu-seeland deur vo\u00ebls beset. nievlie\u00ebnde vo\u00eblspesies het 'n buitengewoon belangrike rol op die eilandgroep gespeel, waaronder die kakapo (strigops habroptilus), die kiwi (apterygidae), die takahe (porphyrio mantelli), die weka (gallirallus australis) en die uitgestorwe moa (dinornithiformes). die kakapo (sy m\u0101ori-naam beteken \"nag-papegaai\") is die seldaamste en ook enigste nievlie\u00ebnde papegaaiesoort ter w\u00eareld.\nmoas het sowat vyftien miljoen jaar lank in nieu-seeland voorgekom en daar was 25 verskillende soorte wat van kleiner vo\u00ebls (wat omtrent so groot soos 'n kalkoen was) tot die dinornis maximus met 'n grootte van drie meter gestrek het. die moas se dieet het hoofsaaklik uit gras, blare en vrugte bestaan. daar word aangeneem dat die moriori, setlaars wat hulle gedurende een van die vroe\u00eb immigrasiegolwe in nieu-seeland gevestig het, die moas uitgeroei het \u2013 sowel hul vleis asook hul eiers was baie gewild. toe die vo\u00ebls reeds van uitsterwing bedreig was, is die laaste diere met vuur gejaag. 'n groot aantal moa-geraamtes is in moerasgebiede ontdek.\ndie inheemse vo\u00eblspesies is oorspronklik deur roofvo\u00ebls gejaag, waarvan die grootste, die haastarend (harpagornis moorei), deur 'n vlerkwydte van tot by drie meter en 'n gewig van maksimaal veertien kilogram gekenmerk was. sommige nievlie\u00ebnde vo\u00eblspesies kom tans nog net in roofdiervrye omgewings soos die eilande langs die nieu-seelandse kus voor. inheemse papegaaispesies soos die kea (nestor notabilis) \u2013 wat slegs op die suideiland en hier in die suidelike alpegebied voorkom \u2013 en die kaka (nestor meriodionalis) het minder moeilikhede ondervind.\ndaarnaas word die nieu-seelandse vo\u00eblw\u00eareld deur 'n groot verskeidenheid trekvo\u00ebls gekenmerk wat oor lang afstande oor die stille oseane beweeg om 'n deel van die jaar in nieu-seeland deur te bring, soos byvoorbeeld die westland-bassiaan (procellaria westlandica). ook koningmalmokke (diomedea epomophora) en australiese malgasse (morus serrator) broei op die eilandgroep. die kusgebiede is die habitats van pikkewynsoorte soos fiordlandpikkewyne (eudyptes pachyrhynchus), geeloogpikkewyne (megadyptes antipodes) en kleinpikkewyne (eudyptula minor) asook seesoogdiere soos nieu-seelandse seebere (arctocephalus forsteri), suidelike seeolifante (mirounga) en nieu-seelandse seeleeus (phocarctos hookeri).\nlangs die kus word dolfyne en walvisse aangetref, waaronder die seldsame klein hector-dolfyn (cephalorhynchus hectori). daar word gevrees dat hierdie spesies binne tien generasies moontlik sal uitsterf. nieu-seeland is ook die tuiste van tuataras (brugakkedisse, sphenodon punctatus), 'n ou reptielspesie, en die weta (anostostomatidae), 'n insek wat 'n maksimale lengte van tien sentimeter kan bereik. die eilandgroep is een van min gebiede op aarde waar geen slange voorkom nie.\ndie aankoms van die eerste m\u0101ori- en later ook europese setlaars het gepaard gegaan met soms rampspoedige ingrepe op die natuur. die uitbreiding van uitheemse diere wat met opset of per ongeluk saamgebring is (neozo\u00ebs of indringerspesies), veral rotte, maar ook huishonde, huiskatte, ystervarke, hermelyne en ander weselspesies asook die australiese voskoesoe het tot die grootskaalse uitsterwing van inheemse dierspesies gelei. die nieu-seelandse regering het verskeie maatre\u00ebls ingestel om endemiese spesies, wat deur ingevoerde diere bedreig word, veral vo\u00ebls, van uitsterwing te red.\ndie uitbreiding van katte word byvoorbeeld deur middel van kastrasie beperk. nieu-seeland is 'n w\u00eareldleier in die uitroeiing van ingevoerde dierspesies en het begin om kleiner eilande langs die kus weer in hul oorspronklike toestand voor die kolonisasie te bring en inheemse spesies te hervestig. die projek sal in sy tweede fase ook na die twee hoofeilande uitgebrei word.\n\n\n== geskiedenis ==\n\n\n=== polinesiese ontdekkers ===\nnieu-seeland was baie duisende jare lank 'n soort tuin van eden sonder adam en eva \u2013 'n ongerepte paradys waar diere en plante meestal vreedsaam naas mekaar bestaan het. die meeste inheemse spesies was nooit genoodsaak om 'n oorlewingsstryd teen mededingers te voer nie, sodoende het hulle ook geen natuurlike afweermiddels soos dorings of gif ontwikkel nie. die eilande se flora en fauna was dus al hoe kwesbaarder vir uitheemse indringerspesies.\nmense het hulle eers relatief laat hier gevestig \u2013 nieu-seeland het die mees suidelike eilandgroep in 'n uitgestrekte seegebied gevorm wat deur polinesi\u00ebrs oor die eeue heen gekoloniseer is. hul lewensruimte was die grootste van alle volke en het oor sestig lengte- en breedtegrade in die w\u00eareld se grootste waterliggaam, die stille oseaan, gestrek. nogtans was die bewoonbare gebied beperk tot die talle groter en kleiner eilande \u2013 argipels wat dikwels ver van mekaar gele\u00eb en oor die hele suidelike stille oseaan versprei was. elkeen van die eilande kon maar 'n beperkte bevolking onderhou, en so was groter groepe mense steeds weer genoodsaak om 'n nuwe heenkome op ander, verderaf gele\u00eb eilande te vind.\nmet hul bote \u2013 groot uitl\u00eaerbote of katamarans waarvoor twee kanoes (waka) aanmekaargebind is en seile wat uit plantvesels gevleg is \u2013 het die polinesi\u00ebrs die wydtes van die stille oseaan bevaar lank voordat europe\u00ebrs dit ontdek het. hulle het die sterre, seestromings, wind en wolke gebruik om te navigeer en hulle op eilandgroepe soos samoa, tonga en tahiti gevestig. van hier het hulle op hul ontdekkingsvaarte verderaf gele\u00eb argipels soos die hawaii-eilande in die noorde, die paaseiland in die ooste en uiteindelik ook aotearoa of nieu-seeland in die suidweste bereik.\ndie polinesiese belangstelling in nieu-seeland is volgens een oorlewering, wat sy oorsprong egter nie in nieu-seeland self het nie, reeds in die middeleeue deur reisberigte van kupe, 'n stamhoof van die eiland raiatea naby tahiti, gewek. n\u00e1 'n lang seereis het hy op 'n onbekende eiland in die suide afgekom wat volgens hom slegs deur reusagtige vo\u00ebls bewoon is, terwyl hy geen menslike bewoners aangetref het nie.\nnege generasies later \u2013 die polinesiese tydrekening het op die telling van generasies gebaseer, volgens europese geskiedkundiges omstreeks 1150 \u2013 het 'n groot boot met mans en vroue onder die bevel van stamhoof toi van raiatea die lang en gevaarlike seereis na die eiland in die suide aangedurf. die polinesi\u00ebrs het met hul groot uitl\u00eaerboot 'n suidwestelike koers ingeslaan, en hul reusagtige driehoekseil na die noordoostelike passaatwind gehang. n\u00e1 sowat tweeduisend kilometer se seiltog was hulle kosvoorrade van vrugte en kokosneute al byna uitgeput toe hulle 'n magtige kumuluswolk waargeneem het \u2013 die voorbode van land. volgens meer onlangse navorsing het die eerste setlaars tussen 1250 en 1350 aangekom.\n\n\n=== die m\u0101ori ===\ndie m\u0101ori was van groot statuur, meestal kragtig, van helder- tot donkerbruin velkleur met swart, effens gekrulde hare, donkerbruin o\u00eb en gesonde tande. albei geslagte was gewoonlik getatoe\u00ebr \u2013 mans het hulle gesig, heupe en dybene s\u00f3 versier, vroue hul lippe, kin en soms ook hul taille en voorhoof. die m\u0101ori het \u2013 net soos ander polinesi\u00ebrs \u2013 'n aanleg vir kuns en beoefen van musiek en dans gehad. alhoewel hulle geen skrif ontwikkel het nie, is hul oorlewerings steeds mondeling oorgedra en oor baie generasies bewaar. metaalwerktuie was nie in gebruik nie; hul vernaamste materiale vir die vervaardiging van gebruiksvoorwerpe en wapens was klippe, hout, mossels of bene van diere.\ndie m\u0101ori-samelewing het uit stamgemeenskappe bestaan waarin die naasbestaan deur strenge tapu's gere\u00ebl is. behalwe vir stamhoofde, wat soms met twee vroue saamgeleef het, het die m\u0101ori 'n monogame leefstyl toegepas. persoonlike besittings was gewoonlik beperk; die individu was steeds ondergeskik aan belange van die stamgemeenskap. skade wat aan die stamgemeenskap berokken is, moes deur elke stamlid gewraak word. utu \u2013 boete, versoening of wraak \u2013 was 'n vaste wet waaraan geen stamlid ontglip het nie. die oortreding van re\u00ebls was verbonde aan die verlies van mana \u2013 eer, waardigheid en status.\ngedurende die 12de en 13de eeu was daar nog nou betrekkinge tussen aotearoa en die tahiti-eilande, die laaste groot vloot van polinesiese setlaars het omstreeks 1350 na die suidelike eilande geseil. aotearoa was dan ook die laaste beduidende eiland wat deur polinesiese seevaarders ontdek en bevolk is \u2013 om (naas hawaii) die enigste polinesiese argipel buite die trope te word. sommige suidelike landskapsvorme soos vulkaniese bergreekse was vertroud aan die setlaars, maar die koel winters en snerpende koue van die nieu-seelandse winter, die \"tyd van kort dae\", was 'n ongekende ervaring, net soos die sneeu wat sommige vulkaniese bergpieke ook nog gedurende die somer bedek het, of die gletsertonge van die suideiland.\nsoms word die m\u0101ori as die \"wikings van die sonsopgang\" beskryf \u2013 'n verwysing na sekere kulturele en maatskaplike ooreenkomste wat hulle met di\u00e9 skandinawiese beskawing deel. so het albei samelewings uit drie stande bestaan: 'n adellike klas wat die families van stamhoofde en die tohungas of priesters, sieners, toweraars en bewaarders van mondelinge oorlewerings ingesluit het; krygers, ambagsmanne en jagters met hul gesinne as die tweede of middelklas; en 'n lae kaste van slawe, meestal krygsgevangenes wat gedurende een van die tallose stamoorlo\u00eb geneem is. 'n tweede gemeenskaplike kenmerk was die m\u0101ori se naturreligie met 'n pantheon van godhede wat nie altyd gunstig gesind was nie \u2013 so is 'n groot deel van die godsdienstige lewe aan die lees van voortekens van die komende tyd gewy. en net soos die wikings het die m\u0101ori hulle as geesdriftige seevaarders, ontdekkers en veroweraars bekwaam.\ndie m\u0101ori het in nieu-seeland geleidelik 'n inheemse mitologie ontwikkel waarvolgens die noordeiland deur die halfgod maui uit die see gevis is, net soos ander pasifiese eilande. derhalwe is dit te ika a maui of \"die vis van maui\" genoem. die langgestrekte suideiland is aanvanklik as maui se kanoe beskou, te waka a maui. toe hulle egter die voorkomste van nefriet \u2013 'n edelsteen waaruit die m\u0101ori sierade, gereedskappe en wapens vervaardig het \u2013 langs die fjordoewers van die suideiland ontdek het, is die eiland se naam gewysig na te wai pounami of \"water van die groen steen\".\ndie nuwe tuisland was baie groot in vergelyking met ander eilande in die stille oseaan, maar die koel klimaat en die gebrek aan die meeste bekende grondstowwe waarop die polinesiese beskawing elders kon steun, het die m\u0101ori 'n stryd om oorlewing laat voer. siende dat net twee van die tradisionele polinesiese groentegewasse \u2013 taro en patatte (ipomea batata, in nieu-seeland bekend as k\u016bmara) \u2013 by plaaslike toestande goed geaard het, moes ander eetbare plante en plantdele soos wortels, blare en sade uitgeken word. daarnaas het visse en mossels, vo\u00ebls en vo\u00ebleiers net soos honde en rotte, wat deur die setlaars saamgebring is, as stapelvoedsel gedien. kos is in mandjies geplaas om in die plaaslike warm mineraalpoele in natuurlike stoom gaar gemaak te word, of in 'n eenvoudige oond in die grond (h\u0101ngi) geplaas waar dit tussen verhitte stene gekook is.\nklerasie is \u2013 net soos matte, seile, vakkels en lym \u2013 van vlasvesels vervaardig, terwyl vir kosbare mantels gewoonlik vo\u00eblvere gebruik is.\n\n\n=== europese verkenning ===\nportugese en spanjaarde het reeds in die 16de eeu seevaarte na die stille oseaan onderneem, maar waarskynlik het geen europe\u00ebr voor 1642 nieu-seeland met sy eie o\u00eb gesien nie. in di\u00e9 jaar het die nederlandse ontdekkingsreisiger abel tasman (1603\u20131659) die suidelike stille oseaangebied in opdrag van die verenigde oos-indiese kompanjie met twee skepe verken op soek na 'n suidelike vasteland wat, soos destyds gehoop is, geleenthede vir nuwe handel sou ontsluit. tasman het nieu-seeland op 13 desember 1642 as eerste bekende europe\u00ebr bereik, sowat een maand nadat hy die eiland tasmani\u00eb suid van australi\u00eb verken het, maar n\u00e1 'n bloedige konfrontasie met m\u0101ori in 'n baai in die noordweste van die suideiland \u2013 vier van tasman se bemanningslede is dood terwyl hulle per boot onderweg was tussen hul skepe en ten minste een m\u0101ori deur 'n kartetskoe\u00ebl getref \u2013 het geen poging onderneem om voet aan wal te sit nie, bevel gegee om die ankers te lig en sy vaart voortgesit. in nederlands het die baai voortaan as moordenaers baij bekendgestaan (tans golden bay). 'n nederlandse kartograaf het aan di\u00e9 land, wat deur tasman verken is, kort daarna die naam nieuw zeeland gegee.meer as 'n eeu later het die franse verkenner marc-joseph marion du fresne (1724\u20131772) en sy bemanning daarin geslaag om vriendskaplike betrekkinge met m\u0101ori aan te knoop toe sy skepe aker gegooi het in die bay of islands, 'n baai langs die noordoostelike kus van die noordeiland. in maart 1772 is bemanningslede deur die plaaslike iwi (stam) selfs toegelaat om die eerste europese groentetuin op nieu-seelandse bodem \u2013 die eiland motorua \u2013 aan te l\u00ea.\neurope\u00ebrs wou nie nieu-seeland besoek nie, totdat die britse james cook in 1769 byna die hele kuslyn gekarteer het. na aanleiding van cook is nieu-seeland deur talle europese en noord-amerikaanse walvisjagters en handelskepe besoek. hulle het kos, metaalgereedskap, wapens en ander goedere vir hout, voedsel, artefakte en water verhandel.\n\n\n=== nieu-seeland as australiese buitepos ===\nn\u00e1 die stigting van sydney as eerste europese nedersetting in australi\u00eb in 1788 was nieu-seeland sowat vyf dekades lank 'n ekonomiese en kulturele buitepos van nieu-suid-wallis. ook die meeste setlaars het uit di\u00e9 britse kolonie gekom. in die laat 18de eeu was dit veral robbe- en walvisjagters wat gereeld besoeke aan die nieu-seelandse eilandgroep gebring het. teen die begin van die 19de eeu het sommige van hulle nieu-seeland hul permanente tuiste gemaak en hier begin boer. handelsbande, wat oor die hele stille oseaan gestrek het, het verseker dat ook eerste nieu-seelandse goedere so ver noord as china uitgevoer is.\n\n\n=== eerste europese nedersettings ===\ndie eerste europese nedersetting is in koror\u0101reka in die bay of islands (noordeiland) gevestig waar walvisjagters hul kos- en watervoorrade kom aanvul het. vanaf die 1790's het m\u0101ori varkvleis en aartappels vir die ruilhandel met europe\u00ebrs begin produseer, en plekke, waar di\u00e9 handel gewoonlik plaasgevind en enkele europese handelaars hulle gevestig het, was trekpleisters vir inheemses. kontakte met europe\u00ebrs het toegang tot moderne vuurwapens en ander goedere verskaf wat tot voordeel kon strek in die nimmereindigende stamoorlo\u00eb.\ndie bay of islands was ook die plek waar samuel marsden, 'n kapelaan uit sydney, in 1814 die eerste christelike sendingstasie gestig het. omstreeks 1840 was daar reeds 'n twintigtal sendingstasies in nieu-seeland. sendelinge het hulle nie beperk tot die kerstening van m\u0101ori nie, maar het inheemses ook nuwe vaardighede soos lees en skryf en moderne landboupraktyke en beroepe laat aanleer. 'n ander belangrike prestasie was die verskrifteling van die m\u0101ori-taal. naas britse protestante het ook franse katolieke vanaf die 1830's met sendingwerk begin.\nal het  die nuwe godsdiens die belangstelling van m\u0101ori gewek, het dit betreklik lank geneem om hulle te bekeer. vuurwapens het in die 1820's en 1830's nog meer aandag getrek as bybels en die stamoorlo\u00eb in intensiteit laat toeneem. die grootste bedreiging was egter siektes wat deur die europe\u00ebrs saamgebring is. om die toenemende geweld onder beheer te bring en die lewens en belange van britse handelaars te beskerm, maar ook om die groeiende franse invloed in te perk (frankryk was die belangrikste mededinger in die stille oseaangebied), is die britse regering in die 1830's genoodsaak om aktief betrokke te raak in nieu-seeland.\n\n\n=== die verdrag van waitangi ===\nin 1833 is james busby as britse verteenwoordiger (british resident) benoem en na die bay of islands gestuur. deur sy aanstigting het m\u0101ori-hoofde in die noorde in 1834 hul eie vlag aanvaar en in die volgende jaar 'n onafhanklikheidsverklaring onderteken. sewe jaar n\u00e1 sy aankoms het william hobson (1793\u20131842), nieu-seeland sy eerste goewerneur, m\u0101ori-hoofde na waitangi ontbied om daar 'n verdrag met die britse kroon te onderteken. die dokument, wat op 6 februarie 1840 onderteken is, is vervolgens na ander dele van nieu-seeland geneem ter insae van plaaslike hoofde. uiteindelik is die verdrag, wat in beide engels en m\u0101ori uitgevaardig is, deur meer as 500 m\u0101ori-stamhoofde geteken.\nvolgens die verdrag van waitangi het m\u0101ori-hoofde sekere uitvoerende bevoegdhede aan die verenigde koninkryk oorgedra in ruil vir die reg om as britse onderdane met alle sodanige regte erken te word, terwyl hul eiendomsregte op hul grond en ander \"skatte\" eweneens deur die ooreenkoms gewaarborg is. later het meningsverskille oor die interpretasie van die bepalings, wat uit afwykings tussen die engelse en die m\u0101ori-weergawe van die teks voortgespruit het, die ondersoek en beslegting van beweerde oortredings bemoeilik. britse gesag oor die kroonkolonie nieu-seeland is formeel geproklameer met die toestemming van m\u0101ori-hoofde, alhoewel die britse aanspraak op die suideiland aanvanklik op britse verkenningsvaarte gegrond is.\nnog voordat die verdrag onderteken en bekragtig is, het die new zealand company danksy die inisiatief van edward gibbon wakefield (1796\u20131862), die drywende krag agter britse kolonisasiepogings en die invloedrykste van alle voorstaanders van stelselmatige britse emigrasie na australasi\u00eb, die voortou geneem met die werwing van britse setlaars wat in wellington gevestig sou word. in die volgende twee jaar het die kompanjie ook die britse nedersettings whanganui, nelson en new plymouth gestig, terwyl twee verdere britse setlaarstreke, otago en canterbury, deur dogtermaatskappye in respektiewelik 1848 en 1850 gevestig is. auckland op die noordeiland, die kroonkolonie se administratiewe setel, het onafhanklik van di\u00e9 kolonisasieprojekte ontstaan.\nteen die middel van die 19de eeu was die grootste deel van die noordeiland danksy die ondersteuning, wat deur plaaslike m\u0101ori-gidse verskaf is, deur europe\u00ebrs verken. ook nieu-seeland se eerste anglikaanse biskop, george selwyn, het uitgebreide reise deur die kolonie onderneem. net die bergagtige binneland op die suideiland was voor die 1860's-goudstormloop min of meer terra incognita.\n\n\n=== selfregering en geskille oor grond ===\nkort voor lank het britse setlaars in die kolonie verantwoordelike selfregering begin opeis. in 1852 het die britse parlement met die wet op die nieu-seelandse grondwet voorsiening gemaak vir 'n sentrale regering met 'n verkose huis van afgevaardigdes en ses provinsiale regerings. terwyl vervolgens meer uitvoerende bevoegdhede aan die sentrale regering oorgedra is, het m\u0101ori-sake steeds binne die eksklusiewe bevoegdheid van die britse goewerneur \u2013 en sodoende die colonial office te londen \u2013 geval.\ngedurende die 1840's het geskille oor grond tussen m\u0101ori en p\u0101keh\u0101, soos die blanke setlaars genoem is, tot bloedige onluste gelei, so in 1843 in die latere marlborough-provinsie se wairau-vallei. toe lede van die h\u014dne heke in 1845 die britse vlag in russell op die noordeiland neergehaal het, het 'n gewapende konflik uitgebreek wat tot in die volgende jaar gewoed het. geskille oor grond het in dieselfde dekade ook in wellington en whanganui betrekkinge tussen m\u0101ori en p\u0101keh\u0101 vertroebel. grondverkope aan europe\u00ebrs in taranaki het in die 1850's tot onluste in m\u0101ori-geledere gelei.\ntot in die laat 1850's het die regering daarin geslaag om deur middel van grondaankope in die vraag van setlaars te voorsien. aangesien grond in die m\u0101ori-samelewing steeds in gemeenskaplike besit was, het inheemse gemeenskappe toenemend krities na grondverkope aan europe\u00ebrs begin kyk. die sogenaamde m\u0101ori-koningsbeweging onder leierskap van wiremu t\u0101mihana het weens die groeiende weerstand teen grondverkope steeds meer aanklank by inheemses gevind. in 1858 is p\u014dtatau te wherowhero as eerste m\u0101ori-koning verkies.\ntoe m\u0101ori in 1860 geweier het om grond aan setlaars te verkoop, het die europe\u00ebrs dit as 'n uitdaging vir die britse koloniale gesag beskou. die gewapende weerstand, wat inheemses gebied het, is in die volgende vier jare deur goewerneur george grey hardhandig onderdruk. enkele m\u0101ori het voortgegaan met hul stryd teen setlaars, maar desondanks is alle oorlo\u00eb oor grond teen 1872 be\u00ebindig. uitgestrekte landerye in besit van stamme, wat as \"rebelle\" bestempel is, is gekonfiskeer. voortaan is grondregte van individuele m\u0101ori-eienaars formeel erken en sodanige titels deur 'n spesiale hof vir inheemse grondsake, die native land court, beveilig \u2013 met die doelwit om grondverkope aan p\u0101keh\u0101 te vergemaklik.\nn\u00e1 dekades van oorlogvoering, waarna dikwels as \"kontakoorlo\u00eb\" verwys word, het baie m\u0101ori hulle teruggetrek uit gebiede waar hulle in aanraking met p\u0101keh\u0101 gekom het om in afgele\u00eb landelike gemeenskappe te gaan woon. intussen het steeds meer grond in die hande van blanke setlaars beland, waarby verkope gewoonlik deur die native land court gehanteer is. vreedsame proteste teen die onteiening van m\u0101ori-grondbesitters het in die 1870's voortgeduur, so in die dorp parihaka waar die profeet te whiti-o-rongomai 'n leidende rol gespeel het. regeringsmagte het die dorp in 1881 binnegeval in 'n poging om ook di\u00e9 soort weerstand te breek.\n\n\n=== ekonomiese en demografiese ontwikkeling ===\nterwyl ekonomiese vooruitgang op die noordeiland deur die oorlo\u00eb oor grond belemmer is, het die suideiland danksy die inkomste uit die wolbedryf en goudontginning vorentoe gebeur. hier het canterbury tot die welvarendste provinsie ontwikkel, terwyl die florerende goudbedryf van dunedin die grootste nedersetting gemaak het. goudvelde, wat in 1861 in otago en later aan die weskus ontdek is, het groter getalle setlaars na die kolonie laat stroom. ses jaar later het goudvonste, wat by thames op die noordeiland gemaak is, die groei van auckland bevorder.\nteen die laat 1860's het goudontginning en wolpryse merkbaar gedaal. om nuwe ekonomiese groei te stimuleer, het die koloniale tesourier julius vogel die voorstel gemaak om in infrastruktuurprojekte soos spoorwegbou te bel\u00ea en finansi\u00eble steun aan voornemende immigrante te verleen. di\u00e9 program, wat deur middel van lenings gefinansier is, het die blanke bevolking tussen die sensusjare 1871 en 1881 van 'n kwart- tot 'n halfmiljoen laat groei. vogel se beleid was gegrond op die oortuiging dat nieu-seeland slegs tot 'n nasie sou groei indien die kolonie aantreklik genoeg was vir beide immigrante en kapitaal. op administratiewe gebied is die beleid van afsonderlike koloniale nedersettings laat vaar en die provinsies in 1876 afgeskaf.\nnieu-seeland is vervolgens in 'n swaar ekonomiese depressie gedompel wat tot in die 1890's voortgeduur het. ondanks 'n kort oplewing op die koringmark het pryse vir landbougoedere skerp gedaal waardeur ook die eiendomsmark nadelig geraak is. stedelike nedersettings is deur ho\u00eb werkloosheid geteister, en terwyl loonvlakke vir fabrieksarbeiders gedaal het, het ook hul werksomstandighede verswak. sommige nieu-seelanders het ge\u00ebmigreer, veral na australi\u00eb.\ndie vleisbedryf het in 1882 groot sukses behaal met die vrag bevrore vleis wat per koelskip na engeland vervoer is. hierdie tegniese vooruitgang het vir die eerste keer die uitvoer van goedere soos bevrore vleis en gekoelde botter en kaas na oorsese bestemmings moontlik gemaak. aanvanklike tegniese vraagstukke is vinnig opgelos, en kort voor lank is nieu-seeland omgeskep tot 'n reusagtige boerderybedryf wat britse verbruikers van landbougoedere voorsien het. nieu-seeland se boslandskap moes plek maak vir weivelde.\n\n\n=== magsoorname van die liberale party ===\ndie algemene verkiesing van 1890 was 'n politieke waterskeiding wat tot die liberale party se regeringsoorname en ingrypende ekonomiese en maatskaplike verandering gelei het. tussen 1893 en 1906 is di\u00e9 land deur die liberale eerste minister richard seddon (1845\u20131906) geregeer wat die bynaam king dick gekry het. die liberale het groot landerye onderverdeel in kleiner plase wat as family farms bekend gestaan het, meer m\u0101ori-grond is op die noordeiland aangekoop en die immigrasie van blankes bevorder. stygende w\u00eareldmarkpryse vir nieu-seeland se uitvoergoedere het die finansi\u00eble volhoubaarheid van di\u00e9 beleid verseker. die demografiese swaartepunt het in 1901 na die noordeiland verskuif \u2013 vir die eerste keer sedert die 1850's was meer as die helfte van die europese bevolking noord van die cook-seestraat saamgetrek.\ndie liberale regering het met sy beleid van staatsinmenging in die ekonomie en samelewing eerste stappe onderneem in die rigting van nieu-seelandse se latere model van 'n welvaartstaat deur 'n pensioenstelsel vir afgetredenes en behuisingskemas vir werkersgesinne in te voer. in 1893 nieu-seeland die eerste land ter w\u00eareld wat stemreg aan vroue toegeken het danksy die politieke veldtog van aktiviste soos kate sheppard (1847\u20131934). die stewige handelsbande met die moederland het die lojaliteit van nieu-seelanders teenoor die britse ryk verseker. so het nieu-seelanders nie geskroom om vanaf 1899 aan die kant van britse magte in die suid-afrikaanse oorlog te veg nie. die nasionale bewussyn van nieu-seelanders was eweneens sterk genoeg om die voorgestelde aansluiting by die australiese federasie, wat in 1901 tot stand gekom het, van die hand te wys.\n\n\n=== eerste w\u00eareldoorlog ===\nmet die oorwinning van william massey se hervormingsparty (reform party) in die algemene verkiesing van 1912 het twee dekades van liberale bewind tot 'n einde gekom. massey het sy politieke sukses onder meer te danke gehad aan sy belofte dat huurpagters van grond in staatsbesit hul boerderye as hul eiendom sou kon oorneem. toe die groot oorlog in 1914 uitgebreek het, het nieu-seelanders lojaal aan die kant van die britse moederland geskaar. duisende nieu-seelanders het op oorsese oorlogstonele, waaronder die wes-europese frontlinies, geveg en gesneuwel. die geallieerde landingspoging naby die gallipoli-skiereiland in die europese deel van turkye, wat vir australiese en nieu-seelandse magte in augustus 1915 met ongekende verliese aan menselewens verbonde was, was 'n waterskeiding vir albei nasies, sowel op milit\u00eare asook op politieke gebied. herdenkings van gallipoli vorm die basis vir die milit\u00eare en historiese tradisie van die australian and new zealand army corps (anzac) wat die besondere betrekkinge tussen nieu-seeland en sy groter buurland australi\u00eb versinnebeeld.\n\n\n=== die groot depressie en die groei van die arbeidersparty ===\nn\u00e1 'n kortstondige fase van ekonomiese stabiliteit en welvaart in die laat 1920's is nieu-seeland swaar getref deur die w\u00eareldwye ekonomiese ineensinking wat op die ineenstorting van die new yorkse effektebeurs in oktober 1929 gevolg het. pryse vir di\u00e9 land se uitvoergoedere het skerp gedaal. terwyl nieu-seelandse boere gesukkel het om hul lenings af te betaal, het werkloosheid in stedelike gebiede drasties toegeneem. op 18 september 1931 is 'n koalisieregering tussen die hervormings- en die verenigde party onder leiding van die eerste minister joseph gordon coates (1878\u20131943) aangekondig, onder meer om die arbeidersparty se groeiende politieke invloed te stuit. ontevredenheid oor die regering se ekonomiese beleid het aanleiding gegee tot onluste.\nnieu-seeland se werkers het reeds vanaf die laat 19de eeu in vakbonde saamgesluit en groter stakings in 1890 en 1912/13 georganiseer. terugslae in die stryd om meer werkersregte het die werkersbeweging ook op politieke gebied kragte laat saamsnoer. die nieu-seelandse arbeidersparty, wat in 1916 gestig is, het in verkiesings gedurende die 1920's eerste suksesse behaal. in die verkiesing van 1935 het die party onder leiding van michael joseph savage (1872\u20131940) 'n oortuigende oorwinning behaal. n\u00e1 savage se afsterwe in 1940 het peter fraser die amp van eerste minister beklee.\ndie arbeidersparty kon voordeel trek uit die ekonomiese herstelproses wat nog voor sy verkiesing besig was om te ontvou. nieu-seeland se ekonomiese herlewing is bevorder deur 'n pragmatiese regeringsbeleid. so is die nieu-seelandse reserwebank in 1936 deur die staat oorgeneem, die besteding aan infrastruktuurprojekte verhoog en 'n openbare behuisingskema begin. die wet oor sosiale sekerheid van 1938 het voorsiening gemaak vir die grootskaalse uitbreiding van die nieu-seelandse welvaartstelsel.\n\n\n=== die tweede w\u00eareldoorlog ===\ngedurende die tweede w\u00eareldoorlog het nieu-seelandse troepe weer aan die kant van die verenigde koninkryk geveg. die val van singapoer het nieu-seelanders bewus gemaak van die britse ryk se milit\u00eare swakheid en die britse onvermo\u00eb om die eilandstaat se veiligheid te waarborg. gedurende die oorlog in die stille oseaan het die verenigde state japan se aggressiewe beleid en magsuitbreiding gestuit en is amerikaanse magte in nieu-seeland gestasioneer om di\u00e9 land teen enige japanse inval te verdedig. die belangrikheid van milit\u00eare betrekkinge met die verenigde state as nuwe beskermende moondheid is in die vroe\u00eb 1950's erken met die besluit om nieu-seelandse troepe na die oorlogstoneel op die koreaanse skiereiland te ontbied. ook gedurende die vi\u00ebtnamoorlog het nieu-seeland se nasionale party-regering onder keith holyoake (1904\u20131983) nie geskroom om nieu-seelandse magte na die oorlogstoneel te stuur nie, ondanks skerp proteste van die nieu-seelandse publiek.\ndie werkersparty het gedurende die tweede w\u00eareldoorlog aan die bewind gebly, terwyl peter fraser as eerste minister 'n belangrike rol by die konferensie kon speel waartydens die verenigde nasies in die lewe geroep is. n\u00e1 die oorlog het die werkersparty egter baie van sy vroe\u00ebre hervormingsgesindheid ingeboet \u2013 'n proses wat negatiewe uitwerking op sy vlak van ondersteuning sou h\u00ea.\n\n\n=== bewind van die nasionale party ===\ndie konserwatiewe nasionale party het nieu-seeland vanaf sy oorwinning by die stembus in 1949 tot 1984 geregeer, met twee onderbrekings tussen respektiewelik 1957 en 1960, en 1972 en 1975, toe arbeidersparty-regerings vir enkele termyne aan die bewind was.\nsterk ekonomiese groei in die jare n\u00e1 die oorlog en die tekort aan geskoolde mannekrag het nieu-seelandse vakbonde op ho\u00ebr lone vir sy lede laat aandring, veral nadat die inflasiekoers die hoogte ingeskiet het. die konserwatiewe regering se weiering om in te stem tot loonverhogings het tot militante aksies van die kant van vakbonde gelei \u2013 iets wat in die gespanne politieke atmosfeer van die koue oorlog selfs deur politici van die arbeidersparty met argwaan beje\u00ebn is.\nin 1950 het militante vakbondlede onder leiding van jock barnes (1907\u20132000) hul eie vakbondkongres gestig wat gekant was teen die bestaande stelsel van kollektiewe bedinging. in februarie van die volgende jaar het werfarbeiders die omvangrykste industri\u00eble aksie in die geskiedenis van nieu-seeland begin toe hulle tydens 'n geskil oor loonverhogings geweier het om oortyddiens te verrig \u2013 'n stap wat deur skeepseienaars as onwettige staking bestempel is. die regering het drastiese noodmaatre\u00ebls teen die stakers ingestel. so kon vakbondfondse gekonfiskeer word, is weermaglede ingespan om stakende werkers te vervang en enige vergadering van stakendes of publikasies oor die dispuut summier verbied.\ndie gesinne van stakende werkers is swaar getref deur die regeringsoptrede, veral omdat hulle sonder inkomste moes oorleef en die publiek verbied is om enige hulp aan hulle te voorsien. selfs kinders is geteiken. in die clifton terrace-laerskool in wellington is kinders van stakendes gedurende speeltye van ander kinders geskei sodat niemand sy skoolete onwettig met hulle kon deel nie. uit protes teen die regeringsoptrede het ander vakbonde by die staking aangesluit. naas 22 000 werf- en hawearbeiders het ook werkers in bevriesingsaanlegte, myne en waterkragsentrales net soos vragwabestuurders hul werk gestaak. nieu-seeland was 151 dae lank onder beleg. toe die staking deur die betrokke vakbonde be\u00ebindig is, was een miljoen werkdae verlore. die nieu-seelandse waterside workers\u2019 union, 'n vakbond vir werf- en hawearbeiders, is opgesplits in kleiner vakbonde vir elke seehawe. die meeste vakbondleiers, wat by die staking betrokke was, onder wie jock barnes, het hul werk verlor.\n\n\n=== bande met die moederland ===\nin die dekades n\u00e1 die tweede w\u00eareldoorlog het uitvoere van nieu-seelandse landbouprodukte na die verenigde koninkryk di\u00e9 land se ekonomiese welvaart verseker, terwyl ook na-oorlogse immigrante, wat di\u00e9 land in groot getalle binnegestroom het, nog merendeels van britse herkoms was. nieu-seeland se kultuur en tradisies was steeds diep gewortel in die britse moederland. die troonbestyging van elizabeth ii is oral in nieu-seeland deur groot skares met entoesiasme gevier. so was nieu-seelanders besonder trots daarop dat een van die besondere geskenke, wat die nuut gekroonde koningin elizabeth ii in 1953 van haar onderdane ontvang het, die bestyging van die hoogste bergpiek ter w\u00eareld, berg everest, deur 'n landgenoot, edmund hillary (1919\u20132008), gemaak is.\ndie verenigde koninkryk se besluit om tot die europese ekonomiese gemeenskap toe te tree, wat in 1973 voltrek is, het nieu-seeland van sy vernaamste afsetmark vir landbou-uitvoere ontneem. in dieselfde jaar het die eerste oliekrisis skokgolwe deur di\u00e9 land se ekonomie gestuur en bygedra tot die val van die werkersparty-regering in 1975. 'n tweede oliekrisis in 1978 het aanleiding gegee tot 'n hersiening van nieu-seeland se ekonomiese beleid. die destydse nasionale party-regering onder eerste minister robert muldoon (1921\u20131992) het die ekonomiese welvaart van nieu-seelanders deur sogenaamde \"dink groot\"-projekte probeer verseker. grootskaalse industri\u00eble en energieprojekte is begin, terwyl die landbousektor deur subsidies ondersteun is. toe oliepryse in die vroe\u00eb 1980's weer begin daal het, het di\u00e9 projekte ekonomies ondoeltreffend en finansieel onuitvoerbaar geword. inflasie en werkloosheidsyfers het die hoogte ingeskiet.\n\n\n=== die ekonomiese \"rewolusie\" van 1984 ===\nin 1984 is die vierde arbeidersparty-regering verkies. die nuwe minister van finansies, roger douglas (* 1937), was 'n vurige aanhanger van ekonomiese liberalisering. die meeste staatskontroles oor die nieu-seelandse ekonomie is opgehef, talle staatsondernemings geprivatiseer en baie aspekte van die welvaartstelsel bevraagteken. hierdie maatre\u00ebls is deur baie waarnemers beskou as 'n aanslag op nieu-seeland se egalit\u00eare tradisies. politieke en milit\u00eare betrekkinge met die verenigde state is deur die arbeidersparty se anti-kernwapenbeleid vertroebel.\ndie nasionale party-regering, wat di\u00e9 land tussen 1990 en 1999 geregeer het, het voortgegaan met die beleid van ekonomiese hervorming. die omstrede wet oor werkkontrakte (employment controls act) het die arbeidsmark geliberaliseer en die invloed van vakbonde beperk. die welvaartstelsel is hervorm deur sosiale uitkerings te besnoei. op politieke gebied het die invoering van 'n nuwe verkiesingstelsel met gemengde lid-proporsionele verteenwoordiging in 1996 die verowering van algehele meerderhede setels in die parlement bemoeilik sodat minderheids- of koalisieregerings intussen die norm geword het. die nasionale en die arbeidersparty het nogtans daarin geslaag om hul status as grootste partye te handhaaf.\n\n\n=== m\u0101ori in die 20ste eeu ===\nnog tot in die tyd van die tweede w\u00eareldoorlog het m\u0101ori oorwegend in afgele\u00eb landelike nedersettings gewoon. die m\u0101ori-samelewing, wat tradisioneel op 'n stamgrondslag georganiseer en verdeel was, het nogtans dinamies ontwikkel. in die laat 19de en vroe\u00eb 20ste eeu het die kotahitanga-beweging pogings onderneem om m\u0101ori-instellings oor stamgrense heen te vorm. in die vroe\u00eb 1920's is die r\u0101tana-kerk gestig wat vandag sowat 50 000 aanhangers in nieu-seeland en australi\u00eb het. tydens kerkdienste word naas die bybel ook die sogenaamde blou boek met m\u0101ori-gebede en -himnes gebruik. grootskaalse verstedeliking van m\u0101ori-gemeenskappe sedert 1945 het gepaard gegaan met groot ontevredenheid oor sosio-ekonomiese benadeling, die voortgesette verlies van grond en die agteruitgang van godsdienstige en ander tradisies. in nieu-seeland se binnelandse politiek is die kollig toenemend geplaas op rasverhoudinge en die impak van die verdrag van waitangi.\netniese bewussyn en bekommerdheid oor rasgebaseerde benadeling in nieu-seeland en elders het van sportbetrekkinge met suid-afrika 'n politiek-gelaaide kwessie gemaak. toe suid-afrika se nasionale rugbyspan, die springbokke, in 1981 deur nieu-seeland getoer het, is di\u00e9 land deur onluste geteister. vervolgens is aandag geskenk aan die verhouding tussen m\u0101ori en nieu-seelanders van europese afkoms en die betekenis van die waitangi-ooreenkoms vir albei etniese groepe. die sogenaamde waitangi-tribunaal, wat in 1975 in die lewe geroep is, is sedert 1985 gemagtig om ook skendings van die ooreenkoms te ondersoek wat voor 1975 plaasgevind het.\n\n\n=== nieu-seeland as bi- en multikulturele samelewing ===\ndie herlewing van m\u0101ori-kultuur, insluitende pogings om die gebruik van die m\u0101oritaal te bevorder, het nieu-seelanders vanaf die vroe\u00eb 1980's bewus gemaak van die unieke bikulturele karakter van hul samelewing. die aankoms van nuwe immigrante uit alle w\u00earelddele, waaronder die stille oseaangebied en asi\u00eb, het van nieu-seeland 'n multikulturele samelewing gemaak.\nin 2014 het die new zealand society of translators and interpreters (nzsti) die treaty times thirty-projek van stapel gestuur om ter viering van hul dertigste bestaansjaar die verdrag van waitangi in dertig ander tale te vertaal wat in nieu-seeland gebesig word en in boekvorm te publiseer. nieu-seeland se gronddokument is sodoende vir die eerste keer ook amptelik in afrikaans beskikbaar. die afrikaanse vertaling van sowel die engelse asook die m\u0101ori-weergawe van die ooreenkoms is die produk van drie afrikaanse nieu-seelanders se harde werk, naamlik alta rall (nzsti-lid), dina cloete en philip langenhoven van wellington.\n\n\n== bevolking ==\n\n\n=== demografie ===\nvolgens die laaste sensus het nieu-seeland se bevolking op 5 maart 2013 4 242 048 beloop, 'n toename van 8,4 persent oor die sensus van 2006 en 'n verdubbeling teenoor die jaar 1956. volgens amptelike skattings is die nieu-seelandse bevolking laat in julie 2017 op 4,8 miljoen beraam. 647 000 nieu-seelandse burgers bly in australi\u00eb, terwyl sowat 65 000 australi\u00ebrs hulle in nieu-seeland gevestig het.die groei van die bevolking berus sowel op 'n ho\u00eb geboorteoorskot (in 2014 is daar 57 242 geboortes en 31 063 sterfgevalle aangeteken) asook netto-migrasie. die netto-migrasie het tussen maart 2014 en maart 2015 56 275 beloop.23 persent van die huidige bevolking is in die buiteland gebore, en ook twee derdes van die bevolkingstoename tussen 2000 en 2005 word aan immigrasie toegeskryf. met 'n bevolkingsdigtheid van slegs sowat 18 inwoners per vierkante kilometer is nieu-seeland een van die yl bevolkste lande op aarde, maar nogtans digter bevolk as sy buurland australi\u00eb (3,2 inwoners per vk km). die nieu-seelandse bevolking is oneweredig oor die verskillende landsdele versprei. terwyl slegs sowat een miljoen mense die groter suideiland bewoon en groot dele van die eiland soos fiordland feitlik onbewoon is, is driekwart van die totale bevolking of byna vier miljoen op die kleiner noordeiland gekonsentreer. die grootste metropolitaanse gebied op noordeiland, auckland, het meer as 1,3 miljoen inwoners. nieu-seeland se verstedelikingsyfer is met 86 persent (in 2005) een van die hoogstes ter w\u00eareld.\n\n\n=== etniese samestelling ===\nnieu-seelanders van europese afkoms, wat plaaslik p\u0101keh\u0101 genoem word, verteenwoordig 67,6 persent van die totale nieu-seelandse bevolking. hierdie etniese groep is grotendeels van britse afkoms, tog het ook groter immigrantegroepe uit lande soos duitsland, itali\u00eb, pole, nederland en baie ander europese lande hulle in nieu-seeland gevestig. volgens die 2006-sensus was 41 676 inwoners in suid-afrika gebore.die inheemse bevolking van nieu-seeland, polinesiese m\u0101ori wat hulle tradisioneel merendeels op die noordeiland gevestig het, verteenwoordig 14,6 persent van die bevolking, terwyl asiate in 2001 met altesaam 9,6 persent tot die derde grootste etniese groep in di\u00e9 land gegroei het. hiervan is 2,8 persent han-chinese en 1,7 persent indi\u00ebrs. die aandeel van nieu-seelanders, wat van die pasifiese eilande (en hier veral uit samoa, van die cookeilande en uit tonga) afkomstig is, het in 2006 6,9 persent beloop. 11,1 persent van die bevolking het in die 2006-sensus geen besonderhede ten opsigte van hulle etniese afkoms verstrek nie.\n\n\n=== beperkings op immigrasie ===\nin april 2017 het die nieu-seelandse regering planne aangekondig om die uitreiking van visums aan gekwalifiseerde immigrante te beperk en voorkeur te gee aan inheemse werksoekers. in 2016 het meer as 70 000 immigrante hulle in di\u00e9 land gevestig waarvan die oorgrote meerderheid in auckland se metropolitaanse gebied bly. terwyl die bevolking van nieu-seeland se grootste stad intussen tot sowat 1,5 miljoen gestyg het, kan die plaaslike infrastruktuur nie meer tred hou met di\u00e9 grootskaalse instroming van migrante nie en het behuisingstekorte, verkeersophopings en oorbevolking knellende vraagstukke geword. die vernaamste herkomslande van immigrante in 2016 was die verenigde koninkryk, china, indi\u00eb, die filippyne en suid-afrika.\n\n\n=== godsdiens ===\ndie persentasie ongebonde nieu-seelanders het tussen 2001 en 2006 van 29,6 tot 34,7 persent toegeneem; veral nieu-seelanders van europese afkoms en jonger mense is vry van godsdiens (43 persent in die ouderdomsgroep tussen 0 en 14 jaar).\naanhangers van christelike kerke en sekte is die grootste religieuse groep in nieu-seeland, tog het hulle aandeel aan die totale bevolking tussen 2001 en 2006 van 60,6 tot 55,6 persent gedaal. die grootste christelike gemeenskappe was anglikane (555 000), rooms-katolieke (508 000), presbiterianers, kongregasionaliste en gereformeerdes (401 000), metodiste (122 000) en ander christelike groeperings (altesaam 186 000 aanhangers). van die m\u0101ori-bevolking was 11,1 persent aanhangers van christelike m\u0101ori-kerke soos ratana en ringat\u016b.\ndie belangrikste nie-christelike godsdienste is hindoe\u00efsme (64 000), islam (36 000), sikhisme (9 000 aanhangers) en boeddhisme. daar is ook 'n aantal joodse gemeentes.\n\n\n=== tale ===\nin nieu-seeland geniet drie tale ampstaalstatus: engels, m\u0101ori en die nieu-seelandse gebaretaal.\nterwyl net 'n minderheid van die bevolking m\u0101ori of die nieu-seelandse gebaretale kan verstaan of selfs aktief gebruik, bly nieu-seelandse engels, wat in 2013 deur 99 persent van die inwoners as huis- of tweede taal gepraat word, die belangrikste omgangstaal in di\u00e9 land. die plaaslike variant van engels is nou verwant aan di\u00e9 van australi\u00eb, maar word deur 'n aantal afwykende klemtone en terme gekenmerk wat in gesprekke tussen nieu-seelanders en australi\u00ebrs tot misverstande kan lei. 'n ander belangrike verskil is die ontlening van talle m\u0101ori-woorde, waarby hierdie verskynsel veral onder die m\u0101ori-bevolking voorkom.\ndie tweede nieu-seelandse ampstaal, m\u0101ori (te reo m\u0101ori), 'n oos-polinesiese taal, het tot in die 1970's as gevolg van taalverskuiwing steeds minder belangrik geword, en die aantal sprekers het konstant afgeneem. toe m\u0101ori op 1 augustus 1987 tot ampstaal verhef is, is 'n nuwe groeifase vir die taal ingelui, en 'n groeiende aantal openbare en privaatskole het begin om m\u0101ori as addisionele taalvak in te voer. sodoende het ook meer nieu-seelanders van europese afkoms toegang tot die taal gekry. die aantal inwoners wat m\u0101ori kan praat en verstaan, is veral in die ouderdomsgroep tussen drie en 25 jaar aan die toeneem. in die sensus van 2013 het altesaam 3,7 persent van nieu-seelanders aangedui dat hulle m\u0101ori kon praat.\ndie nieu-seelandse gebaretaal het op 10 april 2006 as derde taal ampstaalstatus verkry en is sodoende die eerste taal vir dowe gemeenskappe w\u00eareldwyd wat hierdie erkenning geniet. alhoewel die taal reeds vanaf 1994 in spesiale skole onderrig is en in 1998 ook 'n eerste woordeboek vir hierdie taal verskyn het, het die aantal mense wat 'n kennis van gebaretaal het, in 2013 slegs 0,5 persent beloop. die aantal dowe mense in nieu-seeland is twee keer so hoog.\nbenewens die drie amptelike tale word daar 'n groot verskeidenheid immigrantetale in di\u00e9 land gebesig, waaronder samoaans, frans, hindi, talle chinese tale (veral kantonees en hoog-chinees), duits en ander.daar is geen verpligte onderwys in vreemde tale nie, en net sowat 'n vyfde van leerders in sekond\u00eare skole leer vreemde tale aan. die gewildste taalvakke is frans, japannees en duits.\n\n\n== politieke stelsel en administrasie ==\nnieu-seeland is 'n parlement\u00eare monargie met 'n eenkamerparlement \u2013 daar is tans 121 afgevaardigdes. algemene verkiesings word elke drie jaar gehou. die huidige staatshoof is koning charles iii, amptelik koning van nieu-seeland, wat in di\u00e9 land deur 'n goewerneur-generaal verteenwoordig word. hierdie amp word sedert 21 oktober 2021 deur dame cindy kiro beklee. die huidige eerste minister is sedert november 2023 christopher luxon (nasionale party) as opvolger van chris hipkins (arbeidersparty).\ndie politieke mag is de facto in besit van die eerste minister wat ook as die leier van die demokratiese regering dien. nieu-seeland neem ook verantwoordelikheid vir die buitelandse sake van die selfregerende lande van die cookeilande en niue, asook die behartiging van die afhanklikheid van tokelau. nieu-seeland het daarnaas 'n gebiedsaanspraak in antarktika, die ross-afhanklikheid.\nin teenstelling met australi\u00eb is nieu-seeland 'n sentralistiese staat waarin die twaalf gewestelike rade, 76 stads- en distriksrade en vier streke slegs beperkte bevoegdhede het. net soos die verenigde koninkryk beskik di\u00e9 land nie oor 'n geskrewe grondwet nie. die grondwetlike reg berus op die britse habeas-corpus-wet van 1679, die bill of rights van 1689 en 'n aantal nieu-seelandse wette, waaronder die waitangi-ooreenkoms van 1840 wat betrekkinge tussen die kroon en m\u0101ori-stamme re\u00ebl.tot en met 1996 is afgevaardigdes in die nasionale parlement op die basis van relatiewe meerderheid of eerste-oor-die-wenstreep in elkeen van die kiesafdelings verkies. in 'n referendum, wat in november 1993 gehou is, het nieu-seelandse kiesers ten gunste van 'n nuwe kiesstelsel gestem. die nuwe stelsel (engels: mixed member proportional system, mmp) maak voorsiening vir 'n gepersonaliseerde proporsionele verteenwoordiging. partye moet tenminste vyf persent van die uitgebragte stemme op hulself verenig om in die parlement verteenwoordig te word. sewe setels is vir m\u0101ori-afgevaardigdes gereserveer wat in besondere kiesafdelings verkies word.\ndie nasionale party onder leiding van john key (wat laat in 2016 as premier bedank het en deur bill english opgevolg is) het in die algemene verkiesing van september 2014 die grootste aantal setels verower (60) en tot oktober 2017 'n minderheidsregering gevorm wat in die parlement deur drie kleiner partye (act, united future en m\u0101ori party, met altesaam vier setels) ondersteun is. die opposisie het bestaan uit drie partye \u2013 arbeidersparty (32 setels), groenparty (14) en nz first (11). n\u00e1 die algemene verkiesing van september 2017 het die arbeidersparty (46 setels) onder jacinda ardern 'n koalisie gevorm met die groenparty (8 setels) en tydelike ondersteuning deur die nz first (9 setels), terwyl die nasionale party (56 setels), die act-party (1 setel) en die m\u0101ori-party hulle in die opposisie bevind het. in januarie 2023 het ardern egter weens beroepsuitbranding haar bedanking as eerste minister aangekondig en is deur chris hipkins opgevolg.die laaste algemene verkiesing was in oktober 2023. sedert november 2023 vorm die nasionale party (48 setels) in 'n koalisie met die act-party (11 setels) en die nz first (8 setels) onder leiding van eerste minister christopher luxon die regering. die opposisie bestaan uit die arbeidersparty (34 setels), die groenparty (15 setels) en te p\u0101ti m\u0101ori (6 setels).\n\n\n=== plaaslike regering ===\nnieu-seeland is 'n unit\u00eare staat wat vir administratiewe doeleindes in elf administratiewe streke (as die eerste vlak van plaaslike regering) en 67 plaaslike owerhede (tweede vlak van plaaslike regering) verdeel word. die bevoegdhede van hierdie owerhede (administratiewe streke, distrikte en stede) word deur die nieu-seelandse parlement bepaal. tradisioneel is in nieu-seeland minder bevoegdhede aan plaaslike owerhede oorgedra as in ander lande; so word polisiedienste en onderwys deur die nieu-seelandse regering verskaf. die verskaffing van infrastruktuur val daarenteen onder die beheer van plaaslike regeringsrade.\nvolgens die wet oor plaaslike regering (local government act 2002) is die doel van plaaslike regering om\n\ndemokratiese besluitneming en uitvoering deur en namens plaaslike gemeenskappe moontlik te maak; en\nom in die teenwordige en toekomstige infrastruktuurbehoeftes van gemeenskappe te voorsien, openbare dienste op plaaslike vlak te verskaf en regulerende funksies op die mees koste-effektiewe manier vir huishoudings en ondernemings te verskaf.nieu-seeland se 78 plaaslike regeringsrade behels\n\n11 streeksrade (regional councils),\n13 stadsrade (city councils),\n53 distriksrade (district councils), en\ndie auckland-raad (auckland council) waarin agt vroe\u00ebre rade op 1 november 2010 saamgesmelt het.na die auckland-raad, die stads- en distriksrade word verwys as territorial authorities (ta) \u2013 daar is altesaam 67 van hierdie plaaslike regeringsentiteite. hiervan het ses (auckland, een stads- en vier distriksrade) ook die bevoegdhede van 'n streeksraad sodat na hulle verwys word as unit\u00eare owerhede (unitary authorities). plaaslike regeringsliggame het meer as 25 000 personeellede in diens. ampsbekle\u00ebrs sluit 109 streeksraadslede, 11 streeksvoorsitters (chairs), 707 raadslede van plaaslike regeringsentiteite (territorial authority councillors), 147 lede van auckland-raad (auckland local board members) en 67 burgemeesters in.\n\n\n== ekonomie ==\n\n\n=== oorsig ===\nnieu-seeland is 'n klein oop ekonomie wat op vryehandel en hoogs gespesialiseerde boerderye en nywerheidsektore steun. di\u00e9 land is sedert die 1980's besig om sy buitelandse handel te diversifiseer en het sy ekonomie, insluitende die landbousektor, byna volledig gedereguleer om meer mededingend op w\u00eareldmarkte te word. di\u00e9 land beskik oor 'n moderne, maar relatief klein nywerheidsbasis sodat baie verwerkte goedere en onderdele ingevoer moet word, terwyl die landbousektor steeds 'n baie belangrike rol speel en tans sowat 70 persent van nieu-seelandse uitvoere oplewer. nieu-seelandse boerderye spits hulle op produkte toe waar hulle in internasionale terme hoogs mededingend kan wees soos suiwelprodukte. 95 persent van nieu-seeland se landbouproduksie word uitgevoer \u2013 'n ho\u00eb persentasie wat di\u00e9 land kwesbaar maak vir prysverlagings op die w\u00eareldmark. in die laat 20ste en vroe\u00eb 21ste eeu het nieu-seeland toenemend afhanklik geword van die ekonomiese ontwikkeling in die volksrepubliek china, een van sy grootste afsetmarkte.landbouprodukte word oorwegend na australi\u00eb, die verenigde state en die europese unie, in toenemende mate ook na die volksrepubliek china en lande in suidoos-asi\u00eb uitgevoer. die tweede belangrikste bron van buitelandse valuta is die toerismebedryf wat 16,4 persent van alle verdienste verteenwoordig. nieu-seeland lok jaarliks sowat 2,5 miljoen oorsese besoekers.net soos in ander nywerheidslande speel die dienstesektor \u2013 naas inligtingstegnologie en navorsing \u2013 'n steeds belangriker rol. dienste het in die finansi\u00eble jaar 2012 meer as twee derdes van die bruto binnelandse produk (bbp) verteenwoordig, terwyl nywerhede 12 en die prim\u00eare sektor meer as 7 persent bygedra het. beleggings in die boubedryf \u2013 die derde grootste n\u00e1 die suiwel- en toerismebedryf \u2013 word aangedryf deur die snelle bevolkingsgroei, veral in auckland, en het in 2016 die rekordvlak van 36 miljard nz-$ bereik.\nvanwe\u00eb sy geografiese ligging naby nieu-seeland is australi\u00eb tradisioneel die belangrikste mark (21,4 persent van alle nieu-seelandse uitvoere in 2012) en verskaffer (15,3 persent van alle nieu-seelandse invoere). naas sy buurland is china (14,9 persent van uit- en 16,3 persent van invoere), die verenigde state (9,2 persent van invoere), duitsland, die verenigde koninkryk en suid-korea die vernaamste handelsvennote van nieu-seeland. groeiende invoere (47,21 miljard nz-$ in 2012) en dalende uitvoere (46,06 miljard nz-$) het tot 'n tekort in die lopende handelsrekening gelei wat in 2012 1,155 miljard nz-$ beloop het. in 2013 was daar weer 'n oorskot van 533 miljoen nz-$ op die handelsrekening \u2013 danksy 'n handelsoorskot van 1,5 miljard nz-$ en 'n tekort in die dienstebalans van 1 miljard nz-$.die belangrikste uitvoergoedere is landbou- en bosbouprodukte (meer as vyftig persent van die totale uitvoerwaarde, waaronder suiwelprodukte, vleis, hout, appels en kiwivrugte), nywerheidsminerale en chemikalie\u00eb, meganiese en elektriese masjiene asook voertuie, vliegtuie en skepe.\nbuitelandse beleggings het in 2015 meer as 66 miljard vs-$ beloop. die voorste bronlande is (persentasiegewys) australi\u00eb (52,6), die verenigde state (8,3), singapoer (6,2), japan (5,0), hongkong (4,9), die verenigde koninkryk (4,4) en kanada (4,3). in 2014 was die vernaamste teikensektore vir buitelandse beleggings banke en versekeringsmaatskappye (32,0 persent), verwerkende nywerhede (13,2), landbou (5,8), kleinhandel (5,1), voorsieningsondernemings (4,4) en mynbou (3,1).\n\n\n=== ekonomiese geskiedenis ===\n\n\n==== fokus op veeboerdery ====\ndie fokus op veeboerdery en die uivoer van landbouprodukte, wat slegs beperkte verwerking benodig, het nieu-seeland se ekonomiese struktuur en groeipad asook die samelewing se politieke en maatskaplike organisasievorme grootliks be\u00efnvloed. die nieu-seelandse ekonoom william ball sutch (1907\u20131975) het di\u00e9 land se hoofuitvoergoedere in die 19de en 20ste eeu treffend beskryf as \"verwerkte gras\". met uitsondering van 'n kort periode gedurende die goudstormlope van die 1860's was wol, vleis en suiwelprodukste vanaf die 1850's, toe met die versameling van statistieke begin is, tot die 1970's, toe grootskaalse diversiferingsproses plaasgevind het, by verre die vernaamste uitvoerprodukte volgens waarde.\n\n\n==== wolekonomie ====\nom tegniese redes was wol oor 'n lang tydperk die vernaamste uitvoerproduk \u2013 onbevrore vleis en onverkoelde suiwelprodukte kon voor die koms van koelskepe nie verder verskeep word as australi\u00eb nie. die res van die skaapkarkas is gekook om talk te ekstraheer wat vir die vervaardiging van kerse en seep benodig is. skaapboerderye is aanvanklik veral langs die ooskus van nieu-seeland gevestig, na mate weigrond \u2013 wat oorspronklik in besit van m\u0101ori was \u2013 gehuur of andersins verwerf kon word en die benodigde vervoerinfrastruktuur voorsien is.\nondanks alle moeilikhede soos uiterste weerstoestande (droogtes en sneeustorms), skaapsiektes en die wisselende veselvereistes van engelse wolmeule het die aantal skape danksy invoere en inheemse teelt vinnig gegroei van een miljoen teen die middel van die 1850's tot tien miljoen in die vroe\u00eb 1870's. die rekordvlak van 70 miljoen is in die vroe\u00eb 1980's behaal.\n\n\n==== handelsbande met die verenigde koninkryk ====\nmeer as 'n eeu lank \u2013 vanaf die middel van die 19de eeu tot die laat 1960's \u2013 was die verenigde koninkryk by verre die grootste en belangrikste afsetmark vir nieu-seelandse uitvoere. dikwels is meer as vier vyfdes van di\u00e9 land se uitvoergoedere na die moederland verskeep, behalwe vir 'n kort periode in die 1860's toe nieu-seeland in die invoerbehoeftes van die nuut ontdekte australiese goudvelde voorsien het. in di\u00e9 tyd is ook invoere, wat vir die britse mark bestem was, eers in sydney se hawe gehanteer.\ninvoere vir die nieu-seelandse mark het uit 'n groter verskeidenheid lande gekom, alhoewel die moederland die belangrikste verskaffer was. die oorheersende britse rol in nieu-seeland se buitelandse handel het uit die politieke, kulturele en familiebande met die moederland voortgespruit, maar ook uit veranderde britse wetgewing. so is die vernaamste proteksionistiese maatre\u00ebls, die sogenaamde koringwette, in 1846 opgehef. vervolgens was die britse mark oop vir enige voedselinvoere, terwyl die meeste ander lande hul landboubedrywe destyds nog teen buitelandse mededinging beskerm het. die noue bande met die moederland is ook tydens die groot depressie steeds gehandhaaf. die ottawa-ooreenkoms, wat op die ekonomiese krisis se hoogtepunt in 1932 onderteken is, het voorsiening gemaak vir nieu-seelandse uitvoerders se voortgesette toegang tot die britse mark \u2013 in ruil vir die voorkeurbehandeling van britse invoere op die inheemse mark.\n\n\n==== invoervervanging ====\ndie depressie van die 1930's het nogtans die regering se aandag op nieu-seeland se ekonomiese kwesbaarheid getrek. die toespitsing op 'n handjievol uitvoergoedere en een enkele oorsese hoofmark het die nieu-seelandse ekonomie in 'n besondere mate aan markskommelinge blootgestel. invoervervanging en die skepping van nuwe werkgeleenthede deur plaaslike vervaardiging is dus bevorder, al was inheemse produsente, byvoorbeeld in die motorbedryf waar voertuie gemonteer is, dikwels aangewese op die invoer van materiale en onderdele. reeds in die 19de eeu het die nieu-seelandse regering begin met 'n beleid van industri\u00eble aansporing, maar eers in 1938, toe die plaaslike mark met invoerbeperkings beskerm is, is meer drastiese stappe geneem met die bevordering van inheemse vervaardiging bo invoere. in die vroe\u00eb 1960's het ontleders selfs potensiaal raakgesien vir industri\u00eble uitvoere.\ndie grootste uitdaging vir 'n uitvoergerigte ekonomiese beleid was die gebrek aan groot industri\u00eble vervaardigers \u2013 die meeste fabrieke was relatief klein in vergelyking met hul wes-europese en noord-amerikaanse eweknie\u00eb. noemenswaardige uitsonderings was die bevriesingsaanlegte vir vleis en ander landbougoedere wat vanaf 1882 ontstaan het en suiwelfabrieke. grootskaalse aanlegte is daarnaas opgerig om inheemse hulpbronne soos hout en ystersande te verwerk. hierby kon ook elektrisiteit gereken word \u2013 so is die plaaslike aluminiumbedryf gegrond op lae kragtariewe. die meeste aanlegte \u2013 meestal klein en middelgroot ondernemings \u2013 het eers n\u00e1 die tweede w\u00eareldoorlog ontstaan. die grootste fabriek in kawerau het pulp en papier vervaardig.nieu-seeland se ekonomie het gedurende die tweede w\u00eareldoorlog herstel, terwyl die wolbedryf 'n groeifase beleef het wat tot in die vroe\u00eb 1950's voortgeduur het. die na-oorlogse ekonomie is deur 'n tweeledige struktuur gekenmerk \u2013 die landbousektor se uitvoere na oorsese markte het die buitelandse valuta verskaf wat vir die uitbou van die ekonomie benodig is, terwyl die nywerheidsektor werkgeleenthede vir 'n vinnig groeiende bevolking geskep het.\n\n\n==== onlangse ontwikkeling ====\nnieu-seeland is in 2009 deur die globale ekonomiese en finansi\u00eble krisis geraak \u2013 die bbp het met 0,9 persent afgeneem. die ekonomie het egter vinnig herstel en in 2012 met 2,5 persent gegroei. die nieu-seelandse dollar se wisselkoers is in die eerste dekade van die 21ste eeu veral as gevolg van spekulasie aan sterk skommelinge blootgestel, maar het in laat 2009 begin herstel. sedert 2010 het dit sterk gestyg teenoor die amerikaanse dollar en die euro en in maart 2015 'n hoogtepunt van 0,686 \u20ac bereik.die werkloosheidskoers het in die vierde kwartaal van 2009 nogtans gestyg tot 7,3 persent \u2013 die hoogste syfer in 'n dekade. veral werkloosheid onder jeugdiges (26,5 persent in 2009) en m\u0101ori (15,4 persent) het sterk toegeneem. op kort termyn word daar geen merkbare groei in die arbeidsmark verwag nie. nogtans het die werkloosheidskoers in maart 2015 gedaal tot 5,8 persent. die gemiddelde inflasiekoers was in 2012 en 2013 1,1 persent. die nieu-seelandse owerheid probeer net soos ander regerings ekonomiese groei deur laer rentekoerse, borgskappe, opleidingsinisiatiewe, belegging in infrastruktuur en belastingverlagings te bevorder. danksy 'n kapitaaltoevloei van 3,5 miljard nz-$ in 2012 het die totale buitelandse beleggings in di\u00e9 land gestyg tot 82 miljard nz-$, waarvan 55,6 persent uit australi\u00eb, 11,1 persent uit die verenigde state, 2,9 persent uit singapoer, 2,8 persent uit japan en 2,7 persent uit nederland gekom het.\n\n\n== kultuur ==\n\n\n=== kookkuns ===\nnieu-seeland se kookkuns het sy oorsprong in britse en m\u0101ori-kooktradisies wat vanaf die 20ste eeu deur invloede uit ander stille oseaanlande, waaronder australi\u00eb en kaliforni\u00eb, die meditereense seegebied asook suid- en oos-asi\u00eb aangevul is. nieu-seeland se lang seekus, sy goed ontwikkelde landbousektor en die groot verskeidenheid inheemse vrugte- en groentesoorte het neerslag gevind in nieu-seelanders se eetgewoontes waarin vars seekos, vleis, vrugte en groente 'n sentrale rol speel.\ndie per capita-vleisverbruik is tradisioneel hoog en het eers in die 20ste eeu geleidelik begin afneem. ondanks die ekonomiese betekenis van skaapteelt \u2013 en die ho\u00eb gehalte van plaaslike lamvleis \u2013 het nieu-seelanders steeds voorkeur gegee aan beesvleis. varkvleis is vanwe\u00eb sy relatief ho\u00eb prysvlak veral gewild as ham of worsies. ook hoendervleis het eers relatief laat gewild geraak, veral sedert die 1960's toe grootskaalse hoenderboerdery in skure begin is. daarnaas speel ook wildsvleis 'n belangrike rol op nieu-seelandse spyskaarte.\nseekos is deur britse setlaars tradisioneel eerder as 'n stapelvoedsel vir armes beskou, behalwe vir vis-en-tjips as die gewildste britse wegneemete, en slegs 'n handjievol van nieu-seeland se eetbare vissoorte het op die eettafels beland. in 1971 is die new zealand fishing industry board gestig, 'n agentskap wat die publiek begin bewus maak het van die gesonde eienskappe van seekos asook die groot verskeidenheid vissoorte wat op die nieu-seelandse mark aangebied word. so het, naas verskeie minder bekende soorte eetbare seevisse, in die loop van die 20ste eeu naas oesters ook kreefte en mossels steeds meer gewild geraak. kreefsterte, wat vanaf die 1950's in groter hoeveelhede na noord-amerika uitgevoer is, het intussen 'n luukse kos vir fynproewers geword.\nalhoewel die eerste melkkoeie reeds in 1814 deur die sendeling samuel marsden ingevoer is, was daar aanvanklik baie min melkboere. melkkoeie was duur, en melkboerderye is hoofsaaklik in die kusgebiede gevestig. voordat verkoeling vir suiwelprodukte in die laat 19de eeu beskikbaar was, was hulle meestal vir plaaslike markte en verbruik bestem, of kon in koloniale winkels geruil word teen ander kos of goedere. vroe\u00eb 19de eeuse setlaars, wat nie oor hul eie melkkoeie beskik het nie, was aangewese op alternatiewe soos die endemiese t\u016brepo of \"melkboom\" (streblus banksii, in engels ook bekend as large leaved milk tree; 'n alternatiewe m\u0101ori-naam is ewepuri) waarvan die takke 'n melkerige sap afskei as hulle gepluk word.\n\n\n=== mode ===\ntans word nieu-seelandse ontwerpersklere in winkels dwarsoor die w\u00eareld verkoop, maar gewoonlik beskik mode-ontwerpers soos karen walker (wat onder meer brilmode, juweliersware en sportklere vir die ikoniese buite-leefstyl-etiket swanndri ontwerp wat in winkels in auckland, wellington en christchurch te koop aangebied word) net in nieu-seeland oor hul eie boetiekwinkels.\nin dunedin het margi (margarita) robertson die mode-etiket nom*d gestig wat bekend staan vir sy donker styl en spitsvondige soberheid. 'n ander etiket, wat ook oorsee sukses behaal het, is zambesi, geskep deur liz (elizabeth) en neville findlay in 1979, wat met hul styl vorm, struktuur en eenvoudigheid met 'n sin vir ironie verbind.'n vierde nieu-seelandse mode-ikoon van w\u00eareldfaam is world uit auckland wat met kleurryke en vernuwende style geassosieer word. al vier \u2013 karen walker, nom*d, zambesi en world \u2013 was baanbrekers as die eerste ontwerpers wat nieu-seelandse modestyle tydens die london fashion week in 1999 as die new zealand four aan die w\u00eareld bekend gestel het. intussen het 'n verskeidenheid ander mode-ontwerpers die voetspore van die beroemde vier baanbrekers gevolg.\nlaurie foon, met haar mode-etiket starfish, en alexandra owen, wat bekendheid verwerf het met haar ensembles, is welbekendes op wellington se modetoneel. in auckland word trelise cooper met haar kleurryke avantgarde-mode, die innovatiewe sportklere-etiket huffer en kate sylvester met klassieke feminiene mode onder die voorste ontwerpers gereken. stylvolle ontwerpe is nie beperk tot die metropole nie. sommige ontwerpers, soos annah stretton in morrinsville, 'n nedersetting gele\u00eb tussen auckland en hamilton, het boetieke in 'n plattelandse omgewing gevestig.\n\n\n=== mediabedryf ===\nondanks sy relatief klein bevolking het nieu-seeland 'n dinamiese medialandskap. naas 27 streeks- en drie nasionale koerante word 'n groot aantal weeklikse en meer as sestig plaaslike dagblaaie uitgegee. die belangrikste dagblaaie is die the new zealand herald met 'n daaglikse oplaag van sowat 144 000, the dominion post (in besit van die australiese fairfax media-groep, sowat 98 000) en the press (sowat 62 000).politieke nuustydskrifte van nasionale belang is new zealand listener (wat weekliks met 'n sirkulasie van sowat 52 000 uitgegee word) en north & south wat maandeliks verskyn met 'n sirkulasie van sowat 25 000.\ndie nasionale uitsaaikorporasie tv new zealand (tvnz) beeldsaai op twee televisiekanale, tv one en channel 2. ook die kanaal maori television, wat in 2004 in die lewe geroep en op die m\u0101ori-bevolking gemik is en sy programme in die m\u0101oritaal met engelse ondertitels uitsaai, word deur die nieu-seelandse staat befonds. privaat televisiekanale, wat landwyd uitgesaai word, sluit tv3 en tv4 asook die betaalkanaal sky in. daar is 'n aantal plaaslike uitsaaiers en kabeltelevisieprogramme.\nradiodienste, wat landwyd uitgesaai word, sluit die staatsbeheerde radio new zealand ltd. en die privaatuitsaaier new zealand media and entertainment in. daar is sowat 320 kommersi\u00eble streekradiodienste.\n\n\n=== sport ===\ndie meeste van nieu-seeland se gewildste sportsoorte het hul oorsprong in die verenigde koninkryk. rugby word as nasionale sport beskou en lok die meeste toeskouers. gholf, netbal, tennis en krieket het die hoogste vlakke van volwasse deelname, terwyl netbal, rugby en sokker onder jongmense gewild is. nieu-seeland het as een van net vyf nasies ook aan elke olimpiese somerspele van die moderne era deelgeneem (behalwe vir die olimpiese somerspele 1980 in moskou wat deur verskeie westerse lande geboikot is), asook aan elke statebondspele. nieu-seeland was ook die gasheer van die britse rykspele 1950 (in auckland), die britse statebondspele 1974 (in christchurch) en die statebondspele 1990 (in auckland).\nnieu-seeland is een van die min lande waar rugby die hoofsport is. slegs die cookeilande, fidji, samoa, tonga en wallis kan soortgelyke bewerings maak. nieu-seeland se nasionale rugbyspan, die all blacks, is veral bekend vir hul haka, 'n m\u0101ori-krygsdans, wat voor elke wedstryd gedemonstreer word. die all blacks is die sterkste span in internasionale rugby met 'n wenrekord teen alle ander lande. hulle het by elke rugbyw\u00eareldbekertoernooi ten minste die kwarteindrondte bereik en dit en al drie keer gewen (in 1987, 2011 en 2015). nieu-seeland het tot dusver twee rugbyw\u00eareldbekertoernooie gehuisves: in 1987 saam met australi\u00eb en in 2011 op sy eie. daarbenewens ding die all blacks jaarliks by die rugbykampioenskap met die nasionale rugbyspanne uit argentini\u00eb, australi\u00eb en suid-afrika mee en hulle het tot dusver die meeste oorwinnings ingepalm. as deel van die rugbykampioenskap word die bledisloebeker teen australi\u00eb en die vryheidsbeker teen suid-afrika jaarliks uitgespeel. tydens die jaarlikse superrugby-klubkampioenskap speel vyf nieu-seelandse rugbyspanne (blues, chiefs, crusaders, highlanders en hurricanes) teen vyf spanne uit australi\u00eb, asook een span uit fidji en 'n saamgestelde span vir stille oseaan-eilande.naas rugby is krieket nieu-seeland se mees suksesvolle sport en die nieu-seelandse nasionale krieketspan, die black caps, speel sedert 1930 krieket op internasionale vlak. die black caps het vir elke krieketw\u00eareldbekertoernooi gekwalifiseer en in 2015 vir die eerste keer die eindwedstryd bereik, maar hulle is deur australi\u00eb met vyf paaltjies verslaan. in 2019 het nieu-seeland sy tweede eindstryd bereik en hulle is eers volgens aantal grenshoue in die beslissende superboulbeurt deur engeland verslaan. saam met australi\u00eb het nieu-seeland ook twee krieketw\u00eareldbekertoernooie aangebied: in 1992 en 2015. in toetskrieket, die belangrikste en vernaamste internasionale krieketvorm, het nieu-seeland in 2021 vir die eerste keer die eerste plek op die ikr-toetsranglys gehaal. in junie 2021 het nieu-seeland in die eindstryd van die eerste w\u00eareldtoetskampioenskap indi\u00eb met agt paaltjies verslaan. tydens die t20i-w\u00eareldbeker 2021 in oman en die verenigde arabiese emirate het nieu-seeland vir die eerste keer die eindstryd in di\u00e9 formaat gehaal, maar hulle is deur australi\u00eb met agt paaltjies geklop. nieu-seeland sal saam met australi\u00eb die t20i-w\u00eareldbeker 2028 aanbied.naas rugby en krieket is sokker nieu-seeland se mees gewilde sport en die all whites, nieu-seeland se nasionale sokkerspan, is die mees suksesvolle nasionale sokkerspan in oseani\u00eb. hulle ding met ander ofc-lande om die oseani\u00eb nasies-beker mee en het al 'n rekord van vyf titels ingepalm. die all whites het tot dusver aan twee fifa sokker-w\u00eareldbekers deelgeneem (1982 en 2010), maar hulle het nog nie die uitklopfase gehaal nie.\n\n\n== verwysings ==\n\n\n== bronnelys ==\n(en)  \"new zealand\". encyclop\u00e6dia britannica. besoek op 27 november 2023.\n(en)  \"new zealand\". central intelligence agency. besoek op 27 november 2023.\n\n\n== eksterne skakels ==\n(en)  toerisme-inligting oor nieu-seeland op wikivoyage\n(en)  te ara, the encyclopedia of new zealand\n(en)  government\n(en)  tourism new zealand\n(en)  virtual new zealand \u2013 photos of new zealand landscapes & cities\n(en)  information\n(en)  music (current)\n(en)  official statistics\n(en)  weather\n(en)  new zealand webcams\n(en)  new zealand history website\n(en)  war memorials of the first world war\n(en)  the global life of new zealanders"