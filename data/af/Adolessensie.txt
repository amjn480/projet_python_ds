"adolessensie is \u2019n oorgangstadium in die menslike fisieke en sielkundige ontwikkeling wat duur van puberteit tot meerderjarigheid. vir \u2019n seun is dit gemiddeld van 14 tot 21 jaar en vir \u2019n meisie van 12 tot 21 jaar. adolessensie word gewoonlik vereenselwig met die tienerjare, maar die fisieke, sielkundige en kulturele uitdrukking daarvan kan vroe\u00ebr of later wees. puberteit begin deesdae eerder al voor adolessensie, veral by meisies. fisieke groei (veral in mans) en kognitiewe ontwikkeling kan voortduur tot in die vroe\u00eb 20's. ouderdom is dus net \u2019n rowwe aanduiding van adolessensie en dit is vir geleerdes moeilik om oor \u2019n presiese definisie ooreen te kom.\n\u2019n deeglike begrip van adolessensie in die gemeenskap hang af van inligting uit verskillende perspektiewe, insluitende sielkunde, biologie, geskiedenis, sosiologie, opvoeding en antropologie. in al di\u00e9 perspektiewe word adolessensie beskou as \u2019n oorgangstydperk tussen die kinderjare en volwassenheid, en die kulturele doel daarvan is om kinders voor te berei op grootmensrolle. dit is \u2019n tydperk wat verskeie oorgange behels: in opleiding, indiensneming en werkloosheid, asook oorgange van een lewenstadium tot \u2019n ander.die einde van adolessensie en die begin van volwassenheid verskil van land tot land. selfs binne \u2019n sekere staat, nasie of kultuur kan ouderdomme verskil waarop \u2019n individu as volwasse genoeg beskou word dat die gemeenskap sekere voorregte en verantwoordelikhede aan hom of haar toevertrou. dit sluit in die bestuur van \u2019n motor, wettige seksuele verhoudings, diens in die weermag, die koop en drink van alkohol en tabak, stemreg, die huwelik en geregtelike verantwoordbaarheid. \nin die bestudering van adolessente ontwikkeling kan di\u00e9 tydperk biologies gedefinieer word, as die fisieke oorgang wat gekenmerk word deur puberteit en die einde van fisieke groei; kognitief, as veranderings in die vermo\u00eb om abstrak en veelvlakkig te dink; of sosiaal, as \u2019n tydperk van voorbereiding op grootmensrolle. groot puberteits- en biologiese veranderings sluit in veranderings aan die geslagsorgane, lengte, gewig en massa, asook in breinontwikkeling en -organisasie. kognitiewe voordele sluit in beide \u2019n toename in kennis en die vermo\u00eb om abstrak te dink en doeltreffender te redeneer. die bestudering van adolessente ontwikkeling behels dikwels interdissiplin\u00eare samewerking. navorsers in neurowetenskap kan fokus op veranderings in breinstruktuur en die uitwerking daarvan op sosiale verhoudings. sosiolo\u00eb kan aandag skenk aan die aannleer van sosiale rolle en hoe dit van kultuur tot kultuur verskil. ontwikkelingsielkundiges kan fokus op veranderings in verhoudings met ouers en tydgenote as \u2019n funksie van skoolstruktuur en puberteitstatus. sommige wetenskaplikes het al die universaliteit van adolessensie as \u2019n ontwikkelingsfase bevraagteken. hulle meen eienskappe wat gewoonlik as tipies van adolessente beskou word, is nie werklik inherent aan die tienerjare nie.\n\n\n== biologiese ontwikkeling ==\n\n\n=== puberteit in die algemeen ===\npuberteit is \u2019n tydperk van verskeie jare waarin vinnige fisieke groei en sielkundige veranderings plaasvind wat tot seksuele rypheid lei. die gemiddelde begin van puberteit is 11 jaar vir meisies en 12 jaar vir seuns. elke mens se individuele tydskaal vir puberteit word hoofsaaklik deur oorerflikheid bepaal, hoewel omgewingsfaktore soos dieet en oefening ook \u2019n invloed het. di\u00e9 faktore kan lei tot vroe\u00eb of laat puberteit.van die belangrikste dele van puberteitsontwikkeling behels spesifieke fisieke veranderings in \u2019n individu se lengte, gewig, liggaamsamestelling, bloedsomloop- en asemhalingstelsel. di\u00e9 veranderings word hoofsaaklik deur hormonale aktiwiteit bewerkstellig. hormone vervul \u2019n organisatoriese rol, deur die liggaam te be\u00efnvloed om op \u2019n sekere manier op te tree sodra puberteit begin, en \u2019n aktiewe rol, wat te doen het met veranderings in hormone gedurende adolessensie wat die sneller is vir gedrags- en fisieke veranderings.puberteit begin met \u2019n toename in hormoonvervaardiging, wat weer \u2019n paar fisieke veranderings teweegbring. dit word gekenmerk deur die verskyning of ontwikkeling van die sekond\u00eare geslagseienskappe (byvoorbeeld \u2019n dieper stem en groter adamsappel by seuns en die ontwikkeling van borste en ronder heupe by meisies). die geslagskliere (testikels en eierstokke) word ook geaktiveer en laat hulle groei en ontwikkel. di\u00e9 kliere begin nou \u2019n massavervaardiging van hormone: onderskeidelik testosteroon en estrogeen. die hormoonvervaardiging neem geleidelik toe totdat seksuele rypheid bereik word.\ngesigshare by seuns kom in \u2019n spesifieke volgorde voor: gewoonlik van die hoeke van die bolip tot oor die hele baardarea. die grootste baken vir seuns in puberteit is spermarg, die eerste ejakulasie, wat gewoonlik op sowat 13 voorkom. vir meisies is dit menarg, die begin van die maandstondes, op sowat 12 tot 13 jaar. om menarg te bereik moet meisies \u2019n sekere hoeveelheid liggaamsvet h\u00ea. meisies wat ondervoed is of in gemeenskappe met kinderarbeid woon, begin later menstrueer as ander meisies.meisies voltooi gewoonlik teen 15 tot 17 jaar hulle volle fisieke ontwikkeling, terwyl dit by seuns op sowat 16 tot 17 jaar gebeur. meisies bereik voortplantingsrypheid sowat vier jaar n\u00e1 die eerste fisieke tekens van puberteit. daarteenoor ontwikkel seuns stadiger, maar hulle groei vir tot ses jaar n\u00e1 die eerste sigbare tekens.\n\n\n=== geslagseienskappe ===\nprim\u00eare geslagseienskappe is di\u00e9 wat regstreeks met die seksorgane verband hou. by mans is die eerste fases van puberteit die groei van die testikels en skrotum, gevolg deur die groei van die penis. terselfdertyd ontwikkel ander dele, soos die prostaat. die eerste ejakulasie van seminale vloeistof kom gewoonlik voor sowat \u2019n jaar nadat die penis begin groei het, maar dit word dikwels deur kultuur eerder as biologie bepaal, want by baie seuns geskied die eerste ejakulasie tydens masturbasie.by meisies hou veranderings in prim\u00eare eienskappe verband met die groei van die baarmoeder, vagina en ander dele van die voortplantingstelsel. menarg is \u2019n redelik laat ontwikkeling wat op \u2019n lang reeks hormonale veranderings volg.veranderings in sekond\u00eare geslagseienskappe sluit in alle veranderings wat nie met seksuele voortplanting verband hou nie. by seuns behels dit die verskyning van gesigs-, pubiese en liggaamshare, die stem wat dieper word, die vel om die boarms en bobene wat growwer word en verdere ontwikkeling van die sweetkliere. by meisies is dit die ontwikkeling van die borste, die heupe wat bre\u00ebr word, die verskyning van pubiese en onderarmhare, die areolas wat groter word en die verhoging van die tepels.\n\n\n=== in die brein ===\ndie menslike brein is nog nie ten volle ontwikkel teen die tyd dat iemand puberteit bereik nie. tussen 10 en 25 jaar ondergaan die brein veranderings wat belangrike implikasies vir gedrag inhou. die brein het 90% van sy volwasse grootte bereik teen die tyd dat \u2019n kind ses jaar oud is. die brein groei dus nie baie gedurende adolessensie nie, maar voue in die brein raak ingewikkelder tot in die laat tienerjare. die grootste veranderings in die voue in di\u00e9 tyd is in die dele van die korteks wat kognitiewe en emosionele inligting verwerk.\ngedurende adolessensie neem die hoeveelheid witstof in die brein line\u00ear toe, terwyl die hoeveelheid grysstof \u2019n omgekeerde u-patroon volg. onnodige senuverbindings in die brein word verwyder en die hoeveelheid grysstof neem af. dit beteken egter nie die brein verloor funksionaliteit nie; dit word net doeltreffender vanwe\u00eb die isolering van die aksons en die vermindering van ongebruikte bane.die eerste dele van die brein wat gestroomlyn word, is di\u00e9 wat by die prim\u00eare funksies betrokke is, soos motoriese en sensoriese gebiede. die dele van die brein wat by ingewikkelder prosesse betrokke is, verloor later stof. dit sluit die laterale en prefrontale korteks in. die ontwikkelings in die brein bring beter besluitneming en kognitiewe beheer mee, asook doeltreffender inligtingsprosessering, bepaling van risiko's en belonings, en impulsbeheer. \n\ndie senuoordraers wat \u2019n belangrike rol speel in die ontwikkeling van adolessente se brein is glutamaat, dopamien en serotonien. glutamaat is \u2019n prikkelende senuoordraer. tydens die stroomlyning van die brein bevat baie van die senuverbindings wat in die slag bly ontvangers vir glutamaat en ander prikkelende senuoordraers.dopamien word verbind met plesier en \u2019n instelling op die omgewing tydens besluitneming. tydens adolessensie styg dopamienvlakke in die limbiese stelsel. die balans tussen prikkelende en inhiberende senuoordraers en \u2019n toename in dopamienaktiwiteit in adolessente het moontlik gevolge vir die neem van risiko's en vatbaarheid vir verveling.\nserotonien is \u2019n senumodulator wat betrokke is in die regulasie van gemoedstemming en gedrag. ontwikkeling in die limbiese stelsel speel \u2019n belangrike rol in die bepaling van belonings en strawwe, asook in die verwerking van emosionele ondervinding en sosiale inligting. veranderings in die vlakke van dopamien en serotonien in die limbiese stelsel maak adolessente emosioneler en meer vatbaar vir belonings en stres. die ooreenstemmende toename in emosionele wisselings kan ook \u2019n adolessent se kwesbaarheid laat toeneem.\n\n\n== kognitiewe ontwikkeling ==\nadolessensie is ook \u2019n tyd van vinnige kognitiewe ontwikkeling (wat te doen het met \"waarneem\" en \"ken\"). piaget beskryf adolessensie as die lewenstadium waarin die individu se gedagtes \u2019n abstrakter vorm begin aanneem en die egosentriese gedagtes afneem. dit laat die individu toe om in \u2019n bre\u00ebr perspektief te dink en redeneer. \u2019n kombinasie van studies het die ontwikkeling van uitvoerende funksies gedemonstreer \u2013 dus kognitiewe vermo\u00ebns wat die beheer en ko\u00f6rdinasie van gedagtes en gedrag moontlik maak, iets wat gewoonlik met die prefrontale korteks verbind word. die gedagtes, idees en begrippe wat in hierdie stadium van die lewe ontwikkel, het die persone se toekomstige lewe grootliks be\u00efnvloed en \u2019n belangrike rol gespeel in karakter- en persoonlikheidsvorming.biologiese veranderings in breinstruktuur en konnektiwiteit in die brein het \u2019n wisselwerking met meer ondervinding, kennis en veranderende sosiale eise om vinnige kognitiewe groei te bewerkstellig. die ouderdom waarop spesifieke veranderings plaasvind, wissel van persoon tot persoon, maar begin in puberteit of kort daarna terwyl sommige vaardighede bly ontwikkel terwyl die adolessent ouer word. die dubbelestelselsmodel stel \u2019n wanbalans voor tussen die ontwikkeling van die sosiaalemosionele stelsel en die kognitiewebeheerstelsel in die brein, wat bydra tot impulsiwiteit en ander soorte gedrag wat eie aan adolessente is.\n\n\n=== verbeterings in kognitiewe vermo\u00ebns ===\nteen die tyd dat individue 15-jarige ouderdom bereik, kan hulle basiese denkvermo\u00ebns met di\u00e9 van \u2019n volwassene vergelyk word. di\u00e9 verbetering geskied tydens adolessensie op vyf gebiede:\n\naandag: verbeterings kan gesien word in selektiewe aandag, die proses waardeur \u2019n mens op een stimulus fokus terwyl hy \u2019n ander een uitsluit. verdeelde aandag, die vermo\u00eb om terselfdertyd aan twee of meer stimulusse aandag te skenk, verbeter ook.\ngeheue: verbeterings word gesien in beide kort- en langtermyngeheue.\nprosesseringspoed: adolessente dink vinniger as kinders. prosesseringspoed neem vinnig toe tussen die ouderdom van vyf jaar en die middel van adolessensie; dit bestendig op sowat 15 jaar en lyk nie of dit verder verander tussen laat adolessensie en volwassenheid nie.\norganisasie: adolessente is meer bewus van hulle denkprosesse en kan eselsbr\u00fbe en ander strategie\u00eb gebruik om doeltreffender te dink.\nmetakognisie: \u2019n verbeterde kennis van hulle eie denkpatrone verbeter selfbeheersing en sosiale insig.studies sedert 2005 dui daarop dat die brein nie ten volle ontwikkel is voor die vroe\u00eb 20's nie.\n\n\n== sielkundige ontwikkeling ==\ndie formele bestudering van die sielkundige aspekte van adolessensie het begin met die verskyning van g. stanley hall se \"adolescence in 1904\". hall, wat die eerste voorsitter van die amerikaanse sielkundevereniging was, het adolessensie hoofsaaklik beskou as \u2019n tyd van interne storm en drang (duits: sturm und drang). di\u00e9 begrip van die jeug was geskoei op twee destyds nuwe maniere om menslike gedrag te verstaan: darwin se evolusieteorie en freud se psigodinamiese teorie. hall het geglo adolessensie is \u2019n verteenwoordiging van ons menslike voorouers se filogenetiese verskuiwing van primitief wees tot beskaafd wees. sy idees is nie teengestaan nie tot in die 1950's, toe sielkundiges soos erik erikson en anna freud hulle teorie\u00eb oor adolessensie begin formuleer het. freud het geglo die sielkundige ontwrigtings wat met die jeug verbind word, is biologieverwant en kultureel universeel, terwyl erikson gekonsentreer het op die verskil tussen identiteitsvorming en rolvervulling. ondanks di\u00e9 verskille in die drie sielkundiges se sienings, het hulle saamgestem dat adolessensie inherent \u2019n tyd van ontwrigting en sielkundige beroeringe is. die minder onstuimige aspekte van adolessensie, soos verhoudings met tydgenote en kulturele invloed, is tot in die 1980's grootliks ge\u00efgnoreer. tussen die 1950's en 1980's is hoofsaaklik gefokus op die beskrywing van gedragspatrone en nie op die verduideliking daarvan nie.jean macfarlane het die instituut vir menslike ontwikkeling van die universiteit van kaliforni\u00eb, berkeley, in 1927 gestig; dit was vroe\u00ebr bekend as die instituut vir kinderwelsyn. die instituut was instrumenteel in die begin van studies oor gesonde ontwikkeling, in teenstelling met vorige werk wat oorheers is deur teorie\u00eb wat op patologiese persoonlikhede geskoei was. in die studies is gekyk na menslike ontwikkeling gedurende die groot depressie en die tweede w\u00eareldoorlog, unieke historiese omstandighede waaronder \u2019n geslag kinders grootgeword het. \ndie oakland-groeistudie, wat in 1931 deur harold jones en herbert stolz begin is, het ten doel gehad om die fisieke, intellektuele en sosiale ontwikkeling van kinders in die oakland-gebied te bestudeer. data is in 1932 begin versamel en dit het voortgeduur tot in 1981, en dit het navorsers in staat gestel om langdurige data oor die individue in te samel wat verder as adolessensie, tot in hulle volwasse lewe, gestrek het. macfarlane het die berkeley-gidsstudie begin wat die ontwikkeling van kinders in terme van hulle sosiaalekonomiese en familieagtergrond bestudeer het.di\u00e9 studies het in die 1960's die agtergrond gevorm van glen elder se voorstel van \u2019n lewensverloop-perspektief van adolessente ontwikkeling. elder het verskeie beskrywende beginsels van adolessente ontwikkeling geformuleer. die beginsel van historiese tyd en plek bepaal dat \u2019n individu se ontwikkeling afhang van die tyd en plek van hulle grootwordjare. die beginsel van die belangrikheid van tydsbepaling verwys na die verskillende uitwerkings wat lewensgebeure het op ontwikkeling, geskoei op wanneer in \u2019n mens se lewe hulle voorgekom het. die beginsel van verbonde lewens bepaal dat \u2019n mens se ontwikkeling gevorm word deur die interkonnektiewe netwerk van verhoudings waarvan \u2019n mens deel is, en die beginsel van menslike bemiddeling bepaal dat \u2019n mens se lewe be\u00efnvloed word deur sy keuses en optredes binne die verband van sy historiese tydperk en sosiale netwerk.in 1984 het die vereniging vir navorsing oor adolessensie die eerste amptelike organisasie geword wat gewy is aan die bestudering van adolessente sielkunde. sommige van die kwessies wat eerste aangepak is, sluit in: die debat van natuur teenoor versorging (engels: nature versus nurture) soos dit op adolessensie betrekking het; \u2019n begrip van die wisselwerkings tussen adolessente en hulle omgewing; en die inagneming van kultuur, sosiale groepe en historiese verband wanneer adolessente gedrag vertolk word.\n\n\n== sosiale ontwikkeling ==\n\n\n=== identiteitsontwikkeling ===\nidentiteitsontwikkeling is \u2019n stadium in die adolessente lewensiklus. die meeste mense se soeke na identiteit begin tydens adolessensie. in di\u00e9 tyd is mense meer geneig om verskillende soorte gedrag en voorkoms te \"beproef\" om te ontdek wie hulle is. om \u2019n identiteit te ontwikkel en behou is \u2019n moeilike taak weens verskeie faktore, soos gesinslewe, omgewing en sosiale status. proefondervindelike studies dui daarop dat di\u00e9 proses akkurater beskyf kan word as identiteitsontwikkeling, eerder as identiteitsvorming, maar bevestig \u2019n normatiewe proses van verandering in beide inhoud en struktuur van \u2019n mens se idees oor die self. die twee hoofaspekte van identiteitsontwikkeling is selfduidelikheid en selfbeeld. omdat keuses wat gedurende adolessensie gemaak word, latere lewe kan be\u00efnvloed, sal ho\u00eb vlakke van selfbewussyn en selfbeheersing gedurende die middel-adolessensie lei tot beter besluite tydens die oorgang na volwassenheid.navorsers gebruik drie algemene benaderings om identiteitsontwikkeling te verstaan: selfbegrip, sin van identiteit en selfbeeld. adolessente gee groter aandag aan hulle voorkoms, en bestee meer tyd daaraan en doen meer moeite daarmee, terwyl hulle liggaam verander. anders as kinders, doen adolessente moeite om aanvaarbaar te lyk (1991). die omgewing speel ook \u2019n belangrike rol. volgens studies deur die amerikaanse sielkundevereniging is dit vir adolessente met \u2019n minder gegoede agtergrond moeiliker om hulle identiteit te ontwikkel.\n\n\n==== selfbegrip ====\ndie idee van selfbegrip is die vermo\u00eb van \u2019n persoon om menings en oortuigings te h\u00ea wat met selfvertroue, eenvormigheid en standvastigheid gedefinieer word. vroeg in adolessensie lei kognitiewe ontwikkeling tot \u2019n groter selfbegrip; \u2019n groter begrip van ander en hulle idees en oordele; die vermo\u00eb om oor abstrakte, toekomstige moontlikhede te dink; en die vermo\u00eb om tegelykertyd verskeie moontlikhede te oorweeg. \u2019n gevolg is dat adolessente \u2019n aansienlike verskuiwing ondervind van die eenvoudige, konkrete en globale selfbeskrywings wat tipies van jong kinders is; as kinders definieer hulle hulleself volgens fisieke eienskappe, terwyl adolessente hulleself definieer volgens hulle waardes, idees en menings.adolessente kan hulle verskeie vorme van die \"moontlike self\" voorstel wat hulle kan word, asook langtermynmoontlikhede en die gevolge van hulle keuses. die verkenning van di\u00e9 moontlikhede kan lei tot skielike veranderings in die voorstelling van die self terwyl die adolessent eienskappe en soorte gedrag kies of verwerp namate hy nader aan die ideale self beweeg (wat hy wil wees) en weg van die gevreesde self (wat hy nie wil wees nie). vir baie is hierdie veranderings ongemaklik, maar dit lyk of dit ook optrede motiveer wat ooreenstem met di\u00e9 van die ideale self en verskil van di\u00e9 van die gevreesde moontlike vorme van die self.\n\n\n==== sin van identiteit ====\negosentrisme in adolessente lei tot \u2019n selfbewuste begeerte om belangrik in hulle groep tydgenote te voel en sosiaal aanvaar te word. anders as die botsende aspekte van selfbegrip, verteenwoordig identiteit \u2019n saamhangende sin van die self wat standvastig is in verskillende omstandighede, en ondervindings in die verlede en toekomstige doele insluit. elkeen het \u2019n selfbegrip, maar erik erikson meen nie almal ontwikkel \u2019n identiteit ten volle nie. erikson se teorie van ontwikkelingstadiums sluit die identiteitskrisis in, waarin adolessente verskillende moontlikhede moet verken en verskillende dele van hulle self moet integreer voordat hulle hulle tot hulle oortuigings verbind. hy beskryf die voltooiing van di\u00e9 proses as \u2019n stadium van \"identiteitsukses\", maar l\u00ea ook klem daarom dat identiteitsontwikkeling nooit heeltemal en vir altyd voltooi is nie.adolessente begin hulleself definieer geskoei op hulle \"skarelidmaatskap\". \"klere help tieners \u2019n nuwe identiteit verken, onafhanklik van hulle ouers, en om \u2019n verbintenis met hulle maats te vorm.\" mode speel \u2019n groot rol daarin dat tieners \"hulleself vind\"; mode verander voortdurend, en dit stem ooreen met die veranderings in die persoonlikheid van tieners. om verskillend te lyk en te sien waarvan hulle hou en hoe ander reageer, laat hulle verstaan wie hulle is.net soos wat mode verander en adolessente be\u00efnvloed, verander die media. \"die moderne lewe speel af te midde van \u2019n toestroming van vlees op skerms, bladsye en plakkate.\" di\u00e9 toestroming registreer bewustelik of onbewustelik in die brein en veroorsaak kwessies in verband met selfbeeld, \u2019n faktor wat tot \u2019n adolessent se sin van identiteit bydra. \nnavorsing het onthul selfondersoek begin vroeg in adolssensie, maar die bereiking van \u2019n identiteit gebeur selde voor 18-jarige ouderdom. n\u00e1 skool word identiteitsontwikkeling weer grootliks be\u00efnvloed en dit lei tot \u2019n heroorweging van vorige besluite oor identiteit en \u2019n verkenning van verdere moontlikhede. daar is eintlik geen einde aan identiteitsontwikkeling nie.\n\n\n==== omgewing en identiteit ====\n\u2019n adolessent se omgewing speel \u2019n groot rol in hulle identiteitsontwikkeling. hoewel die meeste studies oor adolessente onder wit middelklaskinders gedoen word, wys dit hoe meer bevoorreg \u2019n mens se agtergrond is, hoe suksesvoller is die ontwikkeling van identiteit. die vorming van identiteit is deurslaggewend in \u2019n adolessent se lewe. onlangs is bevind demografiese patrone dui daarop dat die oorgang na volwassenheid nou stadiger verloop as tydens die middel 20ste eeu. daarom het jeugdigheid \u2013 \u2019n tydperk van laat adolessensie tot vroe\u00eb volwassenheid \u2013 \u2019n prominenter stadium van die lewe geword. dit het meegebring dat verskeie faktore in di\u00e9 ontwikkeling belangrik geword het. so baie faktore dra by tot die ontwikkeling van sosiale identiteit van \u2019n adolessent \u2013 van verbintenis tot hoe om by te bly tot sosiale media. al di\u00e9 faktore word be\u00efnvloed deur die omgewing waarin \u2019n adolessent grootword. \u2019n kind van \u2019n meer bevoorregte omgewing het oor die algemeen meer en beter geleenthede. \u2019n adolessent uit \u2019n middestadse of misdaadgeteisterde buurt is meer geneig om blootgestel te word aan \u2019n omgewing wat nadelig vir hulle ontwikkeling is. adolessensie is \u2019n sensitiewe tydperk van die ontwikkelingsproses, en blootstelling aan die verkeerde dinge in di\u00e9 tyd kan \u2019n groot invloed op toekomstige besluite h\u00ea.\n\n\n==== seksuele ori\u00ebntasie en identiteit ====\nseksuele ori\u00ebntasie word gedefinieer as \u2019n \"erotiese inklinasie tot mense van een of meer geslagte, en word meer dikwels beskryf as seksuele of erotiese aantrekking\". in onlangse jare het sielkundiges probeer agterkom hoe seksuele ori\u00ebntasie gedurende adolessensie ontwikkel. sommige teoretici glo daar is baie verskillende moontlike ontwikkelingsbane, en dat die bepaalde baan wat \u2019n individu volg, bepaal kan word deur hulle geslag, ori\u00ebntasie en wanneer hulle puberteit begin het.\nin 1989 het troiden \u2019n vierfasemodel voorgestel vir die ontwikkeling van homoseksuele identiteit. die eerste fase, bekend as sensitisering, begin gewoonlik in die kinderjare en word gemerk deur die kind se gewaarwording van aantrekking tot dieselfde geslag. \ndie tweede fase, identiteitsverwarring, gebeur gewoonlik \u2019n paar jaar later. in di\u00e9 fase word die jeugdige oorweldig deur gevoelens van interne verwarring oor hulle seksuele ori\u00ebntasie, en begin hulle eksperimenteer met seksuele ondervindings met maats van dieselfde geslag. \nin die derde fase, wat gewoonlik voorkom \u2019n paar jaar nadat die adolessent die huis verlaat het, begin hulle van hulle familie en goeie vriende van hulle ori\u00ebntasie vertel (of \"klim hulle uit die kas\"), en neem hulle \u2019n gay, lesbiese of biseksuele identiteit aan.in die laaste fase, bekend as verbintenis, aanvaar die jong volwassene sy of haar seksuele identiteit as \u2019n lewenstyl. die model raam dus dat die proses in die kinderjare begin en tot die vroe\u00eb tot middel-20's voortduur. die model is al gekritiseer en in onlangse jare is alternatiewe idees al ondersoek.\nin terme van seksuele identiteit is adolessensie die tyd wanneer die meeste gay/lesbiese en transgender adolessente hulle gevoelens begin herken en sin daaruit maak. baie mense kies om dan uit die kas te klim, sodra hulle \u2019n identiteit gevorm het; baie ander kan deur \u2019n tydperk van bevraagtekening en ontkenning gaan, wat gepaard kan gaan met eksperimentering met beide homo- en heteroseksuele ondervindings. in \u2019n studie onder 194 gay, lesbiese en biseksuele jeugdiges onder 21 jaar is bevind hulle het op gemiddeld 10 jaar van hulle ori\u00ebntasie bewus geword, maar dit eers op sowat 16 of 17 jaar teenoor vriende en familie erken. om \u2019n positiewe lgbt-identiteit te aanvaar en skep kan om verskeie redes moeilik wees vir jeugdiges. druk van tydgenote is \u2019n groot faktor as \u2019n jeugdige wat sy eie seksualiteit of genderidentiteit bevraagteken, omring word deur heteronormatiewe vriende, en dit kan groot stres veroorsaak om te voel dat hy of sy anders as almal is. terwyl dit beter sielkundige aanpassing tot gevolg kan h\u00ea as iemand uit die kas klim, is die risiko's wat daaraan verbonde is werklik. een risiko in \u2019n heteronormatiewe omgewing is verwerping, kwetsende grappe en selfs geweld. selfmoordsyfers onder lgbt-adolessente is tot vier keer ho\u00ebr as onder heteroseksuele jeugdiges weens boeliery en verwerping deur familie en vriende.\n\n\n==== selfbeeld ====\ndie finale stadium van identiteitsontwikkeling is selfbeeld. dit word gedefinieer as \u2019n mens se idees en gevoelens oor sy selfbegrip en identiteit. volgens die meeste teorie\u00eb oor selfbeeld is daar \u2019n groot begeerte, onder mense van alle geslagte en ouderdomme, om hulle selfbeeld te handhaaf, beskerm en verbeter. anders as wat baie mense glo, is daar geen proefondervindelike bewyse dat selfbeeld oor die duur van adolessensie daal nie. \"barometriese selfbeeld\" wissel vinnig en kan groot stres en angs veroorsaak, maar basiese selfbeeld bly hoogs stabiel tydens adolessensie. die geldigheid van globale selfbeeldskale is al bevraagteken, en baie stel voor dat meer spesifieke skale meer kan onthul oor die adolessente ondervinding.meisies het die grootste kans om \u2019n goeie selfbeeld te h\u00ea as hulle in ondersteunende verhoudings met vriende is. die belangrikste funksie van vriendskap vir hulle is om iemand te h\u00ea wat sosiale en morele steun kan verskaf. as hulle nie vriende se goedkeuring kan kry nie of nie iemand kry met wie hulle aktiwiteite en belangstellings kan deel nie, is hulle meer geneig om \u2019n swak selfbeeld te h\u00ea. in teenstelling is seuns meer bekommerd daaroor om hulle onafhanklikheid te vestig en te laat geld en hulle verhouding jeens gesag te definieer. as sulks het hulle \u2019n groter kans op \u2019n goeie selfbeeld as hulle hulle vriende suksesvol kan be\u00efnvloed; aan die ander kant is die gebrek aan romantiese bevoegdheid, byvoorbeeld \u2019n onvermo\u00eb om die toegeneentheid te verkry van die teenoorgestelde geslag (of dieselfde geslag, na gelang van seksuele ori\u00ebntasie), die grootste rede vir \u2019n swak selfbeeld onder adolessente seuns. omdat seuns \u00e9n meisies \u2019n swak selfbeeld het n\u00e1 die be\u00ebindiging van \u2019n romantiese verhouding, is hulle geneig om ander simptome te h\u00ea wat deur di\u00e9 ervaring veroorsaak word. depressie en hulpeloosheid is net twee van verskeie simptome, en blykbaar is vroue twee keer so geneig as mans om depressie te ervaar en is mans drie tot vier keer so geneig as vroue om selfmoord te pleeg.\n\n\n=== verhoudings ===\n\n\n==== algemeen ====\ndie verhoudings wat adolessente met hulle tydgenote, gesin en lede van hulle sosiale sfeer het, speel \u2019n belangrike rol in sosiale ontwikkeling. namate \u2019n adolessent se sosiale sfeer vinnig ontwikkel terwyl hulle onderskei tussen vriende en kennisse, raak hulle emosioneel ernstig betrokke by vriende. dit is nie skadelik nie, maar as di\u00e9 vriende \u2019n individu aan moontlik skadelike situasies blootstel, is dit \u2019n geval van groepsdruk. adolessensie is \u2019n kritieke tydperk in sosiale ontwikkeling omdat adolessente maklik be\u00efnvloed kan word deur die mense met wie hulle goeie verhoudings aanknoop. dit is die eerste keer dat \u2019n individu werklik sy eie besluite kan neem, en dus is dit ook \u2019n sensitiewe tydperk. \nverhoudings is uiters belangrik in die sosiale ontwikkeling van \u2019n adolessent vanwe\u00eb die groot invloed wat tydgenote op hom of haar kan h\u00ea. deur een persoon se persoonlikheidseienskappe met di\u00e9 van \u2019n ander te vergelyk, word \u2019n raamwerk oor verskillende persoonlikhede geskep \u2013 wat dien as verwysingsgroepe vir beide sielkundige en identiteitsontwikkeling. die belangrikste verwysingsgroepe is die adolessent se tydgenote. met wie hy of sy vriende maak en gereeld kommunikeer, kan dus \u2019n groot invloed h\u00ea op wie hulle word. volgens navorsing het verhoudings die grootste invloed op die soiale ontwikkeling van \u2019n individu.\n\n\n==== gesin ====\nadolessensie is \u2019n tyd van vinnige verandering van \u2019n mens se rol in \u2019n gesin. jong kinders is geneig om hulleself met mening te laat geld, maar het nie \u2019n groot invloed op die gesin se besluite nie tot met vroe\u00eb adolessensie, wanneer hulle toenemend as die ouers se gelyke beskou word. die adolessent moet al hoe onafhankliker word terwyl hy of sy \u2019n liefdevolle verhouding met die ouers handhaaf. wanneer kinders deur hulle puberteitsjare gaan, is daar \u2019n aansienlike toename in konflik tussen kind en ouers en \u2019n minder hegte gesinsband. argumente gaan dikwels oor klein beheerkwessies, soos aandklokre\u00ebls, aanvaarbare kleredrag en die adolessent se reg op privaatheid. dit is kwessies wat die adolessent vroe\u00ebr dalk aanvaar het as die ouers se seggenskap. onmin kan ook toeneem namate vriende \u2019n groter invloed het, wat dalk kan bots met die ouers se waardes. \nsosiale media speel \u2019n al hoe groter rol in onenigheid tussen ouers en adolessente. waar ouers hulle nooit in die verlede hoef te bekommer het oor die bedreigings van sosiale media nie, het dit \u2019n gevaarlike plek vir kinders geword, veral weens die aantal bekruipers op webtuistes. baie ouers weet nie veel van sosiale webtuistes nie en dit vergroot hulle wantroue verder. \u2019n belangrike uitdaging vir die verhouding tussen ouers en adolessente is om te verstaan hoe om geleenthede vir aanlyn kommunikasie te verbeter terwyl die risiko's bestuur word.gedurende die kinderjare is sibbes \u2019n bron van frustrasie \u00e9n steun. adolessensie kan dit verander, na gelang van die sibbes se geslag. onder sibbes van dieselfde geslag kan intimiteit tydens vroe\u00eb adolessensie toeneem, en daarna stabiliseer. as die geslag verskil, kan hulle egter tydens vroe\u00eb adolessensie uiteendryf, maar vanaf middel-adolessensie intiemer met mekaar raak. die wisselwerkings tussen sibbes is kinders se eerste kennismaking met verhoudings en dit kan hulle sosiale en selfbegrip vir die res van hulle lewe vorm. goeie verhoudings tussen sibbes kan dien as \u2019n steunnetwerk wat \u2019n individu se eiewaarde kan verhoog, en ouer sibbes kan leiding aan jongeres gee, hoewel die invloed daarvan positief \u00f3f negatief kan wees na gelang van die optrede van die ouer sibbes.\n\u2019n moontlike belangrike invloed op \u2019n adolessent is die gesinsdinamika, veral \u2019n egskeiding. met egskeidingsyfers van sowat 50% is dit redelik algemeen, en dit kan kan bydra tot die groot veranderings tydens adolessensie. rusies oor toesig kort n\u00e1 \u2019n egskeiding weerspie\u00ebl dikwels \u2019n beheerspel tussen die ouers. egskeiding lei ook daartoe dat die kind minder kontak met een van die ouers het. in uiterse gevalle van onstabiliteit en geweld kan \u2019n egskeiding egter soms \u2019n positiewe uitwerking op gesinne h\u00ea vanwe\u00eb minder konflik tuis. \nondanks veranderende rolle in die gesin gedurende adolessensie, is die huisomgewing en ouers meestal belangrik vir die gedrag en keuses van adolessente. kinders wat \u2019n goeie verhouding met hulle ouers het, is minder geneig om riskante gedrag te openbaar, soos rook, drink, baklei en onbeskermde seks. boonop be\u00efnvloed ouers die opvoeding van adolessente. volgens \u2019n studie deur adalbjarnardottir en blondal (2009) is adolessente wat hulle ouers as gesagsfigure beskou, meer geneig om \u2019n sekond\u00eare opvoeding te voltooi \u2013 omdat die steun en aanmoediging van \u2019n ouer met gesag hulle motiveer.\n\n\n==== tydgenote ====\n\nportuurgroepe is noodsaaklik vir sosiale en algemene ontwikkeling. kommunikasie met tydgenote neem aansienlik toe gedurende adolessensie en die verhouding tussen tydgenote raak meer intens as in enige ander tydperk van die lewe. dit het ook \u2019n groter invloed op tieners en raak die besluite \u00e9n keuses wat hulle maak. daar is \u2019n drastiese toename in die tyd wat met maats bestee word en \u2019n afname in volwasse toesig. adolessente gaan ook meer met vriende van die teenoorgestelde geslag om as in die kinderjare en is geneig om met groter portuurgroepe te identifiseer wat geskoei is op gedeelde eienskappe. dit is ook algemeen dat adolessente vriende gebruik om hulle verskillende situasies te help hanteer.kommunikasie in portuurgroepe laat adolessente toe om hulle gevoelens en identiteit te verken en hulle sosiale vermo\u00ebns te evalueer. portuurgroepe stel lede in staat om sosiale vermo\u00ebns te ontwikkel soos empatie, om te deel en leierskap. adolessente kies portuurgroepe wat aansluit by eienskappe wat hulle in hulleself sien. groepsnorme en -waardes word ge\u00efnkorporeer in \u2019n adolessent se selfbegrip. portuurgroepe kan \u2019n positiewe invloed op \u2019n individu h\u00ea, soos akademiese motivering en prestasie. hulle kan ook sosiale ontwikkeling negatief be\u00efnvloed, soos om weens groepsdruk te eksperimenteer met dwelms, alkohol, vandalisme en diefstal.vatbaarheid vir groepsdruk neem toe tydens vroe\u00eb adolessensie, bereik \u2019n hoogtepunt op omtrent 14 jaar en neem daarna af. beide fisieke en verhoudingsaggressie word verbind met \u2019n groot aantal blywende sielkundige probleme, veral depressie. daarom ontwikkel geboeliede adolessente dikwels probleme wat tot verdere viktimisasie lei. geboeliede adolessente is meer geneig om aan te hou om geboelie te word \u00e9n om ander in die toekoms te boelie.adolessente is geneig om met \"klieks\" te assosieer op klein skaal en met \"skares\" op groot skaal. hoewel klieks soms as iets negatiefs beskou word, kan hulle \u2019n adolessent help om sosiaal aan te pas en \u2019n sterker sin van identiteit te vorm. in \u2019n kliek van hoogs atletiese seuns kan die kliek byvoorbeeld \u2019n sterker sin van getrouheid en mededinging skep. klieks dien ook as \u2019n \"gemeenskaplike ouer\" wat vir die adolessent vertel wat om te doen en wat nie. in die laat adolessensie verander klieks ook van groepe van \u2019n spesifieke geslag in groepe wat uit albei geslagte bestaan namate tieners romanties by mekaar betrokke raak. op \u2019n groter skaal assosieer adolessente dikwels met \"skares\" individue wat \u2019n belangstelling of aktiwiteit deel. skares kan dikwels veroorsaak dat jong mense gestereotipeer word, as byvoorbeeld bleeksiele. in groot skole is skares soms ook op etnisiteit geskoei.adolessente gebruik aanlyn tegnologie om hulle portuurgroepe uit te brei, soos om die getal vriende op byvoorbeeld facebook te vermeerder. daar kan egter ook nadele aan verbonde wees, soos kuberboeliery en \u2019n negatiewe impak op die familie.\n\n\n==== romanse en seksuele aktiwiteit ====\nromantiese verhoudings neig om dwarsdeur adolessensie toe te neem. teen die ouderdom van 15 het 53% van adolessente al \u2019n romantiese verhouding in die vorige 18 maande gehad wat minstens \u2019n maand gehou het. in \u2019n britse studie van 2008 deur yougov vir channel 4 het 20% van 14- tot 17-jariges ges\u00ea hulle het hulle eerste seksuele ondervinding op 13 jaar of jonger gehad. in \u2019n amerikaanse studie van 2002 het mense tussen 15 en 44 ges\u00ea die gemiddelde ouderdom van hulle eerste seksuele omgang was 17 vir mans en 17,3 vir vroue.\nverhoudings duur ook al hoe langer gedurende die tienerjare. hierdie konstante toename in die waarskynlikheid van \u2019n verhouding op lang termyn kan verduidelik word aan die hand van seksuele volwassewording en die ontwikkeling van die kognitiewe vermo\u00ebns wat nodig is om \u2019n romantiese verbintenis te handhaaf, hoewel di\u00e9 vermo\u00ebns nie sterk ontwikkel is voor laat adolessensie nie. verhoudings op lang termyn stel adolessente in staat om die vermo\u00ebns te ontwikkel wat nodig is vir verhoudings van gehalte later in hulle lewe en om gevoelens van eiewaarde te ontwikkel. oor die algemeen kan positiewe romantiese verhoudings onder adolessente langtermynvoordele inhou. verhoudings van \u2019n ho\u00eb gehalte word verbind met \u2019n groter verbintenis (commitment) in die vroe\u00eb volwasse lewe en ook met \u2019n beter selfbeeld, selfvertroue en sosiale bevoegdheid. \u2019n adolessent met \u2019n ho\u00eb selfvertroue is geneig om hulleself as \u2019n suksesvoller maat te beskou, terwyl negatiewe ondervindings kan lei tot \u2019n lae selfvertroue as \u2019n romantiese maat.sommige navorsers fokus nou daarop om uit te vind hoe adolessente hulle eie verhoudings en seksualiteit beskou, in plaas daarvan om studies te doen waarin klem gel\u00ea word op die probleme wat met adolessente seksualiteit verbind word. lucia o'sullivan en haar kollegas het bevind daar is geen aansienlike genderverskille in die verhoudings wat deur adolessente seuns en meisies tussen grade 7 en 12 gerapporteer is nie. die meeste tieners het ges\u00ea hulle het hulle maats gesoen, hande vasgehou, aan hulleself as \u2019n paartjie gedink en aan mense vertel hulle is in \u2019n verhouding. dit beteken die privaat gedagtes oor en openbare erkenning van die verhouding was albei vir hulle belangrik. seksuele voorvalle soos seks en seksuele betasting was minder algemeen as romatiese voorvalle (soos hande vashou) en sosiale voorvalle (soos om \u2019n paartjie in \u2019n groepsopset te wees). volgens die navorsers was di\u00e9 resultate belangrik omdat dit fokus op die positiewer aspekte van adolessente en hulle sosiale en romantiese wisselwerkings, eerder as om te fokus op seksuele gedrag en die gevolge daarvan.adolessensie is \u2019n tyd van seksuele volwassewording, wat ook in sosiale wisselwerkings tot uiting kom. hoewel adolessente geleentheidseks (casual sex) kan h\u00ea, vind die meeste seksuele ondervindings in di\u00e9 ontwikkelingstyd in verhoudings plaas. adolessente kan tegnologie en sosiale media gebruik om maats vir romantiese verhoudings te soek omdat hulle voel dit is \u2019n veilige manier om afsprake te maak en hulle identiteit te verken. daaruit kan \u2019n sterker verhouding voortvloei. soen, hande vashou en drukkies dui op bevrediging en verbintenis. onder jong adolessente kan seksuele aktiwiteite soos genitale stimulasie verband hou met geweld, depressie en \u2019n swak verhoudingsgehalte. dit geld egter nie vir seksuele aktiwiteit in latere adolessensie wat binne \u2019n verhouding plaasvind nie. volgens sommige navorsers is daar genetiese oorsake van vroe\u00eb seksuele aktiwiteit wat ook risikofaktore vir jeugmisdaad is, en dit dui aan daar is \u2019n groep met \u2019n risiko vir beide vroe\u00eb seksuele aktiwiteit en emosionele angs. vir ouer adolessente word seksuele aktiwiteit binne \u2019n verhouding egter verbind met laer vlakke van afwykende gedrag, in teenstelling met adolessente wat geleentheidseks beoefen.geweld kom taamlik gereeld voor in adolessente verhoudings. in \u2019n studie het 10% tot 45% van adolessente gerapporteer dat hulle fisieke geweld in \u2019n verhouding ervaar het, terwyl \u2019n kwart tot \u2019n derde van hulle sielkundige aggressie ondervind het. onder heteroseksuele paartjies was daar nie \u2019n groot verskil tussen manlike en vroulike aggressors nie, anders as in volwasse verhoudings.onder adolessente meisies met ouer manlike maats is daar \u2019n groter risiko vir nadelige gesondheidsgevolge. hoe groter die ouderdomsverskil, hoe minder mag het die meisies in die verhoudings gehad, volgens een studie. in hedendaagse gemeenskappe is daar ook ander negatiewe gevolge van seksualiteit, soos emosionele stres (die vrees vir geweld of verwerping); seksueel oordraagbare infeksies (soi), onder meer miv/vigs; en tienerswangerskappe. een uit elke vier seksueel aktiewe tieners sal \u2019n soi opdoen. soms glo adolessente hulle kan nie \u2019n soi opdoen as hulle nie omgang het nie. in amerika styg syfers van soi onder tieners egter, veral herpes en menslike papilloomvirus (mpv), wat genitale vratte kan veroorsaak. na raming is 15% van tieners daarmee besmet. meisies tussen 15 en 19 het meer dikwels gonorree as in enige ander ouderdomsgroep. \u2019n kwart van alle miv-gevalle kom voor onder mense van 21 jaar of jonger.\n\n\n== kultuur ==\nsekere eienskappe van adolessensie is eerder gevestig in kultuur as in menslike biologie of kognitiewe strukture. kultuur word aangeleer en sosiaal gedeel, en dit raak alle aspekte van \u2019n individu se lewe. sosiale verantwoordelikhede, seksuele uitdrukking en die ontwikkeling van \u2019n geloofstelsel is voorbeelde van dinge wat van kultuur tot kultuur kan verskil. kenmerkende eienskappe van \u2019n jeugkultuur is kleredrag, musiek, die gebruik van media, kuns, kos en die keuse van drankies, vermaak en taal. daarom is kultuur \u2019n belangrike teenwoordigheid in die lewe van adolessente; om hulle te verstaan, moet \u2019n mens hulle kultuur verstaan.die mate waarin adolessente as selfstandige wesens beskou word, wissel van kultuur tot kultuur. sielkundiges het drie hoofsoorte selfstandigheid ge\u00efdentifiseer: emosionele, gedrags- en kognitiewe selfstandigheid. emosionele selfstandigheid word gedefinieer in terme van \u2019n adolessent se verhoudings met ander, en sluit dikwels in die ontwikkeling van meer volwasse emosionele verbintenisse met volwassenes en tydgenote.  gedragselfstandigheid sluit in \u2019n adolessent se ontwikkelende vermo\u00eb om sy of haar eie gedrag te reguleer, om volgens persoonlike besluite te handel en hom- of haarself te bestuur. kultuurverskille is veral in di\u00e9 kategorie sigbaar omdat dit kwessies behels sooos afsprake, sosiale tyd saam met tydgenote en besluite oor tydsbestuur.  kognitiewe selfstandigheid beskryf die vermo\u00eb van adolessente om deel te neem aan prosesse van onafhanklike redenering en besluitneming sonder om te veel op sosiale bevestiging staat te maak.\u2019n sameloop van invloede van adolessente kognitiewe ontwikkeling, uitbreidende sosiale verhoudings, \u2019n toenemend volwasse voorkoms en die aanvaarding van meer regte en verantwoordelikhede versterk hulle gevoelens van selfstandigheid. die behoorlike ontwikkeling van selfstandigheid word verbind met goeie geestesgesondheid, \u2019n ho\u00eb selfdunk, selfmotivering, \u2019n positiewe selfbegrip en gedrag wat self ge\u00efnisieer en bestuur word. daar is verder bevind adolessente se geestesgesondheid is die beste as hulle gevoelens oor selfstandigheid in \u2019n groot mate ooreenstem met di\u00e9 van hulle ouers.in \u2019n vraelys oor die ouderdom waarop individue van verskillende kulture glo adolessente moet onafhanklik wees, is bevind wit ouers en adolessente verwag selfstandigheid op \u2019n vroe\u00ebr ouderdom as mense van asiatiese afkoms. in die jeug van afrika suid van die sahara kan die idee van individualiteit en vryheid nie heeltemal nuttig wees in die vorming van \u2019n begrip van adolessente ontwikkeling nie. daar is bevind idees oor kinderjare en adolessente ontwikkeling is onder afrikane verwant en interafhanklik.\n\n\n=== sosiale rolle en verantwoordelikhede ===\ndie lewenstyl van adolessente in \u2019n spesifieke kultuur word in \u2019n groot mate bepaal deur die rolle en verantwoordelikhede wat hulle moet aanneem. een daarvan is die mate waarin van \u2019n adolessent verwag word om gesinsverantwoordelikhede, soos huishoudelike take, te deel. di\u00e9 take kan wissel tussen kulture, gesinne en ouderdomme van die adolessente. volgens \u2019n paar studies het deelname aan gesinstake en -roetines \u2019n positiewe invloed op die ontwikkeling van \u2019n adolessent se gevoelens van eiewaarde en besorgheid oor ander.soms word ook van adolessente verwag om finansi\u00eble verantwoordelikhede te dra. baie kinders leer van finansi\u00eble bestuur deurdat hulle moet spaar en vooruit beplan vir iets hulle wil koop. in baie ontwikkelende lande is dit algemeen dat kinders die skool vroeg verlaat sodat hulle kan begin werk sodra hulle adolessensie bereik. die gebruik van adolessente in die werkplek het egter aansienlik afgeneem omdat \u2019n goeie opvoeding as al hoe belangriker beskou word. in china was die helfte van alle 16-jariges byvoorbeeld in 1980 in diens van \u2019n werkgewer, teenoor minder as \u2019n kwart in 1990.\u2019n kultuur bepaal ook hoe lank adolessente werk of speel vanwe\u00eb kulturele norme en verwagtings, asook verskeie sosiaalekonomiese faktore. in amerika bestee kinders minder tyd in die skool en meer tyd aan ontspanning en sport as in baie ander lande. hierdie verskille kan be\u00efnvloed word deur die kulturele waarde wat aan opvoeding geheg word en die mate van verantwoordelikheid wat verwag word adolessente moet in die gesin en gemeenskap aanneem. tydsbestuur, finansi\u00eble rolle en sosiale verantwoordelikhede hang dus grootliks af van die opvoedingsektor en proses van loopbaanontwikkeling. \n\n\n=== regte en voorregte ===\nadolessensie is \u2019n tydperk van toenemende regte en voorregte vir individue. hoewel kultuurverskille voorkom vir regte vir sekere oudersomsgroepe, is daar aansienlike ooreenkomste oor kulture heen. verder het die konvensie oor die regte van die kind van 1989 (waar kinders as onder 18 jaar gedefinieer word) daartoe gelei dat feitlik elke land ter w\u00eareld (buiten die vsa en suid-soedan) hulle regtens verbind het om \u2019n standpunt teen diskriminasie teen jong mense van alle ouderdomme in te neem. dit sluit in die beskerming van kinders teen kinderarbeid, opname in die weermag, prostitusie en pornografie.\nin baie gemeenskappe word mense wat \u2019n sekere ouderdom bereik (gewoonlik 18, maar dit wissel) beskou as meerderjarig, volwassenes volgens die reg en verantwoordelik vir hulle aksies. mense onder di\u00e9 ouderdom word as minderjariges, of kinders, beskou. \ndie wettige werkouderdom in westerse lande is gewoonlik 14 tot 16, na gelang van die aantal ure en soort arbeid. baie lande het ook \u2019n wettige ouderdom waarop kinders die skool mag verlaat; tot dan is skoolbywoning verpligtend. di\u00e9 ouderdom verskil grootliks van kultuur tot kultuur en is van 10 tot 18 \u2013 dit weerspie\u00ebl die verskillende maniere waarop kulture formele opvoeding beskou.\nin die meeste demokratiese lande kan \u2019n burger op 18 jaar stem. soms is dit 16 (soos in brasili\u00eb) en soms tot 25 (soos eens in oezbekistan).\ndie ouderdom van toestemming tot seks verskil ook grootliks en kan wissel van 12 tot 20. dieselfde geld vir die ouderdom waarop iemand mag trou. nog ouderdomsbeperkings wat grootliks van kultuur tot kultuur verskil, is di\u00e9 wat betrekking het op dobbel en die koop van alkohol, sigarette en items met waarskuwings aan ouers.\ndie regsouderdom waarop mense meerderjarig word, stem nie noodwendig ooreen met die skielike besef van selfstandigheid nie; baie adolessente wat meerderjarig is, is steeds van hulle ouers en tydgenote afhanklik vir emosionele en finansi\u00eble steun. \n\n\n=== media ===\n\n\n==== liggaamsbeeld ====\nbaie navorsing is gedoen oor die sielkundige uitwerking van liggaamsbeeld op adolessente. moderne tieners word op \u2019n daaglikse basis aan meer media blootgestel as ooit tevore, dus ook aan voorstellings van ander se idees van skoonheid. dit kan lei tot \u2019n gevoel wat \"liggaamsontevredenheid\" genoem word as hulle dit met hulle eie liggaam vergelyk. onder tieners word liggaamsontevredenheid dikwels verbind met liggaamsmassa, \u2019n lae selfbeeld en atipiese gedragspatrone, en kan dit tot gesondheidsprobleme aanleiding gee. geleerdes debatteer steeds oor die uitwerking van die media op liggaamsontevredenheid onder tieners.\n\n\n==== \u2019n oorvloed media ====\ntieners word al hoe meer aan media blootgestel vanwe\u00eb die gebruik van rekenaars, selfone en televisie. in amerika het alle huishoudings minstens een televisie, meer as driekwart van alle adolessente het toegang tot die internet by die huis en meer as 90% gebruik minstens nou en dan die internet. aanlyn aktiwiteite wat die meeste deur adolessente gebruik word, is videospeletjies (78%), e-pos (73%), persoonlike boodskappe (68%), sosiale netwerke (65%), nuusbronne (63%), musiek (59%) en video's (57%).\n\n\n==== sosiale netwerke ====\nin die 2000's het sosiale netwerke floreer en al hoe gewilder geraak onder adolessente: in 2012 het 73% van 12- tot 17-jariges aangedui hulle het \u2019n profiel op minstens een sosiale netwerk; twee derdes van tieners het elke dag teksboodskappe aan maats gestuur, 51% het daagliks sosiale netwerke besoek en 11% het minstens een keer per dag \u2019n twiet gestuur of ontvang. altesaam 34% het hulle gunsteling- sosiale netwerk verskeie kere per dag besoek. een uit vier tieners (23%) het elke dag minstens twee of meer netwerke besoek.hoewel navorsing nie afdoende is nie, dui sommige resultate daarop dat elektroniese kommunikasie adolessente se sosiale ontwikkeling negatief be\u00efnvloed, persoonlike kommunikasie vervang, hulle sosiale vermo\u00ebns belemmer en soms tot onveilige kontak met vreemdelinge kan lei. volgens \u2019n oorsig in 2015 \"ontbreek adolessente kennis van strategie\u00eb vir die hantering van kuberboeliery, wat konsekwent verbind word met \u2019n toename in moontlike depressie\".daar is ook bevind die internet be\u00efnvloed adolessente se gesondheid negatief, omdat hulle meer tyd voor die rekenaar deurbring en minder oefening kry. \n\n\n== kritiek ==\ndie begrip adolessensie is al deur geleerdes soos die amerikaanse sielkundige robert epstein gekritiseer. volgens hom is \u2019n onderontwikkelde brein nie die hoofoorsaak van tieners se beroeringe nie.sommige kritiseer die begrip omdat dit \u2019n redelik onlangse verskynsel in die menslike geskiedenis is wat deur die moderne samelewing geskep is.\n\n\n== verwysings ==\n\n\n== skakels ==\n wikimedia commons het meer media in die kategorie adolessensie. hierdie artikel is in sy geheel of gedeeltelik uit die engelse wikipedia vertaal."