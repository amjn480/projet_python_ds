"die franse nasionale rugbyspan (frans: \u00e9quipe de france de rugby \u00e0 xv) is die nasionale rugbyspan wat frankryk tydens internasionale wedstryde (toetswedstryde) verteenwoordig. rugby word in frankryk deur die franse rugbyfederasie (f\u00e9d\u00e9ration fran\u00e7aise de rugby, ffr) geadministreer. frankryk neem jaarliks aan die sesnasies-toernooi deel, saam met engeland, ierland, itali\u00eb, skotland en wallis. frankryk het die kampioenskap reeds 18 keer gewen, insluitende tien grand slams, en het nog agt ander kere die titel gedeel.\nfrankryk se belangrikste internasionale verskyning is tydens die vierjaarlikse rugbyw\u00eareldbekertoernooi wat sedert 1987 beslis word. sedert die eerste rugbyw\u00eareldbekertoernooi in 1987 het frankryk by elke toernooi tot die uitklopfase gevorder. frankryk het die eindstryd drie keer behaal, waar hulle in 1987 en 2011 teen die all blacks en in 1999 teen australi\u00eb verloor het. frankryk het die rugbyw\u00eareldbeker 2007 aangebied, waar hulle soos in rugbyw\u00eareldbeker 2003 deur engeland in die halfeindrondte uitgeskakel is. frankryk het as gasheer van die rugbyw\u00eareldbeker 2023 opgetree. al is frankryk telkens een van die gunstelingspanne om die rugbyw\u00eareldbeker te verower, het di\u00e9 eer hulle nog nie te beurt geval nie.\nfranse rugby dateer terug na 1872 toe di\u00e9 sport deur britse setlaars na frankryk gebring is. op nuwejaarsdag 1906 het frankryk sy eerste toetswedstryd teen nieu-seeland in parys gespeel. frankryk het toe sporadies teen die tuisnasies begin speel, totdat die franse in 1910 by die tuisuniekampioenskap aangesluit het om die vyfnasies (die huidige sesnasies) te vorm. frankryk het ook aan die rugbytoernooie van vroe\u00eb olimpiese somerspele deelgeneem, en die goue medalje in 1900 en twee silwermedaljes in die 1920\u2019s gewen. die nasionale rugbyspan het in die 1950\u2019s en 1960\u2019s verdere suksesse behaal en die vyfnasies in 1959 vir die eerste keer gewen. frankryk het hul eerste grand slam in 1968 ingepalm.\nfrankryk speel tradisioneel in blou truie met wit broeke en rooi kouse \u2013 wat aan die kleure van die vlag van frankryk ontleen is. naas hul kortnaam xv de france (xv of quinze verwys na die 15 spelers) dra die span dus die byname les tricolores of les bleus. die franse embleem is \u2019n goue galliese hoenderhaan op \u2019n rooi skild. hul alternatiewe kleure bestaan uit \u2019n wit trui met donkerblou broeke en kouse. frankryk se internasionale wedstryde word op verskeie plekke dwarsdeur die land gespeel; die stade de france in die paryse voorstad saint-denis word tydens die sesnasies-toernooi gebruik, en frankryk het \u2019n indrukwekkende tuisrekord op die stade v\u00e9lodrome in marseille waar hulle net twee keer verloor het: teen argentini\u00eb in 2004 en nieu-seeland in 2009. in 2002 is frankryk deur w\u00eareldrugby as die \u201cspan van die jaar\u201d aangewys. twaalf voormalige franse rugbyspelers is in w\u00eareldrugby se heldesaal opgeneem. frankryk is tans (oktober 2023) vierde op w\u00eareldrugby se w\u00eareldranglys gelys.\n\n\n== beheerliggaam ==\ndie beheerliggaam vir rugby in frankryk is die franse rugbyfederasie (f\u00e9d\u00e9ration fran\u00e7aise de rugby, ffr). die ffr is op 13 mei 1919 gestig en het die sportkommissie van die polisportiewe beheerliggaam, die unie van franse atletiese sportverenigings (union des soci\u00e9t\u00e9s fran\u00e7aises de sports athl\u00e9tiques, usfsa), vervang. die ffr het op sy beurt in 1934 fira (f\u00e9d\u00e9ration internationale de rugby amateur), vandag rugby europa, as \u2019n mededinger vir die internasionale rugbyraad (irr, vandag w\u00eareldrugby) gestig; hulle het eers in 1978 \u2019n lid van laasgenoemde geword. as gevolg van die baie groter gewildheid van rugby in suid-frankryk was di\u00e9 sport veral in oksitani\u00eb oor dekades heen deur \u2019n kleinskaalse strukturering gekenmerk. in die noorde van die land het elke plaaslike beheerliggaam toesig gehou oor \u2019n groter geografiese gebied. as deel van \u2019n fundamentele strukturele hervorming van die ffr in 2018 het die destydse 26 plaaslike beheerliggame 13 nuwes gevorm, wat nou amper met die geografiese uitbreiding van di\u00e9 van die franse geweste ooreenstem.drie plaaslike beheerliggame is oorgrens: aan die ligue r\u00e9gionale auvergne-rh\u00f4ne-alpes de rugby behoort ook \u2019n switserse span, terwyl andorra en monaco onderskeidelik onder toesig van die ligue r\u00e9gionale occitanie de rugby en die ligue r\u00e9gionale provence alpes c\u00f4te d'azur de rugby is. die ligue nationale de rugby re\u00ebl die professionele spelbedryf in frankryk; hulle hou toesig oor die twee boonste franse ligas, die top 14 met 14 spanne en die pro d2 met 16 spanne. bo die nasionale kampioenskap word jaarliks saam met klubs uit engeland, ierland, itali\u00eb, skotland en wallis die europese rugbykampioenskapbeker en die europese rugby-uitdaagbeker uitgespeel.\nnaas die amptelike nasionale span roep die ffr ook ander keurspanne byeen. nes ander rugbylande beskik frankryk oor \u2019n o/20-nasionale span wat aan die o/20-sesnasies-toernooi en die w\u00eareldrugby o/20-kampioenskap deelneem. kinders en jongmense word reeds op skool aan rugby bekend gestel en na gelang van hul belangstelling en talent begin aansluitend hul opleiding. sedert die 2017/18-seisoen is die franse barbarians die tweede nasionale span van frankryk.\n\n\n== geskiedenis ==\n\n\n=== vroe\u00eb jare ===\nbritse handelaars en studente wat in die le havre-streek van frankryk gebly het, het die rugbysport na frankryk saamgeneem en in 1872 die eerste franse rugbyklub, le havre ac, gestig. kort daarna het die britte die sportsoort ook aan die franse hoofstad parys bekend gestel. vanaf hier het dit deur skole en universiteite oor die hele land begin versprei. alhoewel die oorsprong van rugby in noord-frankryk l\u00ea, is dit in suid-frankryk meer gewild. in parys is rugby \u2013 nes in engeland \u2013 deur die ho\u00ebr klas en die elitistiese bourgeoisie uitgeoefen. in suid-frankryk het dit veral boere en landbouwerkers van wingerde betrek. rugby is hier as \u2019n soort weerstand teen die kulturele oorheersing van die hoofstad parys beskou. veral la\u00efsisties-gesinde plaaslike politici het die sport ondersteun, omdat die rooms-katolieke kerk dit as \u2019n gewelddadige en sondige sport bestempel het. die plaaslike bevolking het dit ook as \u2019n middel vir die handhawing van hul eeue oue wedywering tussen enkele valleie, dorpe en nedersettings gebruik.die beheerliggaam unie van franse atletiese sportverenigings (union des soci\u00e9t\u00e9s fran\u00e7aises de sports athl\u00e9tiques, usfsa), wat in 1890 gestig is en verskeie sportsoorte in frankryk bestuur het, het in 1892 die eerste rugbytoernooi aangebied (sonder spanne van buite die hoofstadgebied \u00eele-de-france, wat eers vanaf 1898 kon deelneem). die volgende jaar het die usfsa uit spelers van die paryse klubs racing club de france en stade fran\u00e7ais \u2019n nasionale keurspan saamgestel, wat wedstryde teen engelse klubs gespeel het. tydens die olimpiese somerspele 1900 in parys is ook \u2019n rugbytoernooi aangebied en die usfsa het weer \u2019n keurspan saamgestel. n\u00e1 oorwinnings teen groot-brittanje (27\u20138; verteenwoordig deur die moseley wanderers) en duitsland (27\u201317; verteenwoordig deur die sc frankfurt 1880) het frankryk die goue medalje ingepalm. die destydse franse span word egter nie as \u2019n amptelike nasionale span beskou nie.op 1 januarie 1906 is voor \u2019n skare van 3 000 toeskouers op die paryse parc des princes die eerste toetswedstryd gespeel. frankryk is deur die nieu-seelandse all blacks tydens hul europatoer met 38\u20138 verslaan. later het die nieu-seelandse spelers dave gallaher en billy stead in die tydskrif the complete rugby footballer die volgende skynbaar profetiese sin oor die franse rugby geskryf:\nfrankryk het op 22 maart daardie jaar, weer in frankryk, vir die eerste keer teen engeland gespeel, en di\u00e9 keer met 8\u201335 verloor. frankryk het op 5 januarie 1907 sy eerste oorsese toetswedstryd op athletic ground in richmond gespeel, maar met 13\u201341 teen engeland verloor. twee dae vroe\u00ebr het \u2019n ander franse span op die paryse parc des princes teen die suid-afrikaanse springbokke te staan gekom. die franse span het uitsluitlik uit spelers van die twee paryse klubs stade fran\u00e7ais en racing club de france bestaan. aangesien die beste franse spelers destyds in engeland was, het hierdie wedstryd geen toetsstatus geniet nie. net twee van die span wat teen die all blacks gespeel het, het teen suid-afrika uitgedraf \u2013 die vleuel paul sagot en die flank georges j\u00e9r\u00f4me \u2013 en geen uit die span teen engeland nie. die heelwat meer ervare springbokke het 13 drie\u00eb gedruk en frankryk met 55\u20136 verslaan.\n\n\n=== vyfnasies en olimpiese spele ===\nfrankryk het op 2 maart 1908 vir die eerste keer teen wallis gespeel, maar hulle is met 14\u201336 verslaan, en op 20 maart 1909 het frankryk vir die eerste keer teen ierland gespeel en met 8\u201319 verloor. die beheerliggame van die britse tuisnasies het die franse vervolgens vir hul jaarlikse toernooi genooi, waardeur die destydse tuisnasies- die vyfnasies-toernooi (vandag die sesnasies-toernooi) geword het. kort voor hul vertrek vir die eerste wedstryd tydens die vyfnasies-toernooi 1910 teen wallis het net 14 spelers by die treinstasie parys-saint-lazare byeengekom, een man te min vir \u2019n volledige rugbyspan. die spanbestuurder kon net betyds in \u2019n nabygele\u00eb skilderyversameling \u2019n aan hom bekende plaasvervanger kry en hom van die saamgaan na swansea oortuig. gedurende die toernooi het frankryk vir die eerste keer teen skotland te staan gekom. sy eerste vyfnasies-oorwinning het frankryk in 1911 teen skotland aangeteken (\u2019n naelskraapse 16\u201315), andersins het die franse tydens die eerste ses toernooie net nederlae gely. op 11 januarie 1913 het die springbokke tydens hul europatoer frankryk besoek; die eerste toetswedstryd tussen albei spanne het in \u2019n 38\u20135-oorwinning vir suid-afrika ge\u00ebindig. di\u00e9 wedstryd het in \u2019n tydperk vanaf 1911 tot 1920 geval, waarin frankryk 18 agtereenvolgende wedstryde verloor het.die eerste w\u00eareldoorlog het die internasionale spelbedryf vir vyf jaar stopgesit. ses maande n\u00e1 die wapenstilstand het die franse op 11 mei 1919 in \u2019n nieamptelike wedstryd teen die keurspan van die in europa gestasioneerde nieu-seelandse weermag te staan gekom en naelskraap met 13\u201314 verloor. twee dae later het die rugbykommissie van die usfsa afgestig en met die franse rugbyfederasie (ffr) sy eie beheerliggaam gestig. tydens die vyfnasies 1920 het frankryk vir die eerste keer ierland verslaan. tydens die olimpiese somerspele 1920 in antwerpen, belgi\u00eb, se rugbytoernooi was frankryk saam met die verenigde state die enigste deelnemers. in die enigste wedstryd van di\u00e9 toernooi is die franse verrassend met 8\u20130 verslaan, waarvolgens hulle net die silwermedalje gewen het. enkele weke later het die franse met \u2019n oorwinning in parys wraak geneem. tydens hul laaste wedstryd van die vyfnasies 1921 het frankryk teikens van \u2019n nuwe sterkte getoon en ierland met 20\u201310 geklop. alhoewel frankryk in die volgende jaar nie een wedstryd gewen het nie, het hulle teen beide skotland en engeland gelykop gespeel.\ntydens die olimpiese somerspele 1924 in parys was rugbyunie vir die laaste keer op die program. die gasheer frankryk het in die eerste wedstryd teen roemeni\u00eb 13 drie\u00eb gedruk en hulle maklik met 59\u20133 verslaan; die vleuel adolphe jaureguy het vier drie\u00eb gedruk. in die eindstryd op 18 mei 1924 op die paryse colombes-stadion het frankryk weer teen die vsa te staan gekom. die toernooi was baie omstrede: eers moes die amerikaanse span twaalf ure waag voordat hulle toegelaat is om frankryk binne te tree, en dan is aan hulle geen oefenveld aangebied nie. met anti-amerikaanse berigte het die franse pers die situasie verder aangehits. in die eindstryd voor \u2019n oproerige skare van 30 000 is frankryk met 17\u20133 verslaan, alhoewel hulle die gunstelinge was. die amerikaanse spelers is tydens die oorhandiging van die medaljes bestook en moes deur die polisie uit die stadion begelei word. met hierdie mislukking het \u2019n reeks van 13 agtereenvolgende nederlae afgeskop. onder andere is hulle in 1925 deur die all blacks met 30\u20136 verslaan, wat die eerste keer sedert hul toets in 1906 weer na europa getoer het.\n\n\n=== skorsing uit die vyfnasies ===\ngedurende die tweede helfte van die 1920\u2019s was die franse meer en meer mededingend teenoor die ander deelnemende spanne en hulle het daarin geslaag om die afstand te laat krimp. in 1927 het frankryk sy eerste oorwinning teen engeland aangeteken en in 1928 teen wallis. dieselfde jaar het hulle vir die eerste keer teen die australiese wallabies te staan gekom en net naelskraap verloor. rondom 1930 het die franse rugbyfederasie egter beheer oor die franse rugby verloor. berigte oor \u2019n beweerde professionalisme in die destyds streng amateursport \u2013 veral betaling en stropery van spelers deur middel van geheime ooreenkomste \u2013 het die internasionale rugbyraad merkbaar omgekrap. \u2019n bydraende faktor was die probleem, dat wedstryde toenemend in gevegte ontaard en ook die toeskouers gewelddadig begin optree het. veral tydens die vyfnasies 1931 was die geweld sigbaar, toe tydens die wedstryd tussen frankryk en wallis verskeie spelers beserings opgedoen het. uit protes teen die situasie het 14 toonaangewende klubs die union fran\u00e7aise de rugby amateur gestig, wat van 1930 tot 1932 bestaan het. ondanks verskeie waarskuwings het die ffr nie teen die irr se tevredenheid reageer nie, waarvolgens frankryk vanaf 1932 as \u2019n nielid van die irr nie meer vir die vyfnasies genooi is nie (vervolgens het die vyfnasies weer die tuisnasies-toernooi geword).ten einde van die spelbedryf se voortbestaan was die ffr op soek na nuwe vennote. aangesien frankryk sedert 1927 jaarliks minstens een toetswedstryd teen duitsland gespeel het, is di\u00e9 beheerliggaam se voorstel, \u2019n nuwe internasionale beheerliggaam te stig, goed ontvang. onder leiding van die ffr is in 1934 die f\u00e9d\u00e9ration internationale de rugby amateur (fira) met nege lede gestig, wat aansluitend die europese rugbybeker aangebied het. die franse nasionale rugbyspan het tydens di\u00e9 toernooi uitsluitlik teen swakker spanne te staan gekom. dit het tussen 1931 en 1937 tot \u2019n wenreeks van twaalf agtereenvolgende oorwinnings gelei \u2013 \u2019n rekord wat tot vandag toe bestaan. in 1939 is die ffr deur die irr genooi, om vanaf die volgende jaar weer by die tuisnasies aan te sluit. die beplande vyfnasies 1940 kon weens die tweede w\u00eareldoorlog egter nie aangebied word nie. die internasionale spelbedryf is stopgesit, met een uitsondering: op 25 februarie 1940, twee en \u2019n half maande voor die slag om frankryk, het die nasionale span in parys \u2019n wedstryd teen \u2019n keurspan van die britse weermag gespeel en is met 3\u201336 verslaan.hierdie swak nederlaag het die daling van die franse rugby se gehalte sigbaar gemaak. tydens die skorsing het baie rugbyspelers by die professionele kode rugby league aangesluit. tot in 1939 is binne enkele jare meer as 200 klubs gestig, wat bowendien meer toeskouers as rugby-unie-klubs gelok het. voor die uitbreek van die oorlog was dit skynbaar onvermydelik, dat, soos in australi\u00eb, rugby league die dominante kode sou word. in augustus 1940, net ses weke n\u00e1 die insetting van die vichy-regering deur die duitse besetters, het die minister van sport, jean ybarn\u00e9garay, die verbod van rugby league aangekondig. vier maande later het die maarskalk philippe p\u00e9tain \u2019n dekreet onderteken, wat die onteiening van al die rugby-league-klubs en hul samesmelting met rugby-unie-klubs gere\u00ebl het. die regering wou met hierdie stap veral frankryk se \u201cmorele waardes\u201d laat \u201cherleef\u201d en die professionalisering in sport be\u00ebindig. ander professionele sportsoorte soos sokker, fietsry en boks is hierdeur egter nie geraak nie. dekades later het aan die lig gekom dat die verbod veral aan die invloed van ampsdraers by die ffr te danke is, wat noue verhoudinge met die vichy-regime gehandhaaf en die eerste geleentheid gevat het om van die ernstige konkurrensie ontslae te raak. rugby league kon n\u00e1 die bevryding van frankryk nooit van hierdie nekslag herstel nie en word vandag deur rugby unie oorskadu.\n\n\n=== hertoelating en eerste grand slam ===\ngedurende die naoorlogse tydperk het die franse rugby \u2019n ontwikkeling begin toon. in 1945 en 1946 is die victory internationals uitgespeel \u2013 \u2019n reeks van wedstryde teen nasionale en milit\u00eare keurspanne wat nie die volle toetsstatus geniet het nie. vanaf 1947 het frankryk weer aan die vyfnasies deelgeneem. frankryk het in 1948 wallis vir die eerste keer in cardiff verslaan en in 1951 engeland in londen. eweneens in 1948 het hulle hul eerste oorwinning teen die wallabies aangeteken. in 1949 het frankryk as eerste europese span argentini\u00eb besoek en die toetsreeks van twee wedstryde teen die poemas gewen. in 1952 het frankryk sy tweede wedstryd teen die springbokke gespeel, en weer met 3\u201325 verloor. frankryk het in 1954 vir die eerste keer die vyfnasies-titel met engeland en wallis gedeel. in dieselfde jaar het frankryk ook sy eerste 3\u20130-oorwinning teen nieu-seeland op die stade de colombes aangeteken. in augustus 1954 het frankryk argentini\u00eb weer vir twee toetswedstryde besoek. in 1955 het frankryk engeland, ierland en skotland verslaan, en \u2019n oorwinning teen wallis sou aan hulle die eerste grand slam besorg het, d.w.s. oorwinnings teen al die deelnemende spanne gedurende dieselfde toernooi. frankryk is egter deur wallis met 16\u201311 op die stade de colombes in parys geklop en van die historiese geleentheid ontneem; hulle het egter daarin geslaag om die vyfnasies-titel te deel.die boumeesters van die franse rugbyrenaissance was die spankapteins jean prat en lucien mias. laasgenoemde het die lynstaan se ingooi verder ontwikkel en \u2019n nuwe aanvallende dimensie by die voorspel bygevoeg. frankryk het in 1958 die eerste span van die noordelike halfrond geword om \u2019n toer na suid-afrika te onderneem. hulle is voor die toer as groot buiteperde beskou, maar frankryk het die springbokke verras en die twee-toetsreeks gewen. onder kaptein lucien mias, wat die beseerde toerkaptein michel celaya vervang het, het die onderskatte franse span die eerste toets op nuweland in kaapstad 3\u20133 ge\u00ebwenaar en toe nog \u2019n groter skok aan die springbokke besorg deur suid-afrika op die johannesburgse ellispark met 9\u20135 te klop. daardie reeksoorwinning word as \u2019n keerpunt in die franse rugbygeskiedenis beskou \u00e9n het aangedui dat frankryk nou \u2019n toprugbyland is. nietemin het frankryk aan die fira verbonde gebly en aan die onre\u00eblmatige europese nasiesbeker deelgeneem. in die wedstryde tydens hierdie toernooie, wat amper almal deur frankryk gewen is, het meestal die franse reserwespanne uitgedraf; vervolgens word hulle nie as toetswedstryde beskou nie (met uitsondering van die wedstryde teen die ho\u00ebr gekeurde roemene). oorwinnings teen skotland en wallis op die stade de colombes, saam met \u2019n 3\u20133-gelykop teen engeland op twickenham, het aan frankryk in 1959 die eerste alleenlike vyfnasies-titel besorg. hulle het in dublin reeds as kampioen aangekom, en net die grand slam deur \u2019n 5\u20139-nederlaag afgestaan.les bleus het vier drie\u00eb gedruk en een afgestaan op cardiff arms park en sodoende ierland met \u2019n rekordtelling van 23\u20136 verslaan. frankryk se wedstryd teen engeland het in \u2019n dooiepunt ge\u00ebindig en di\u00e9 twee spanne moes die 1960-vyfnasies-trofee deel. pierre albaladejo het tydens die 23\u20136-oorwinning teen ierland \u2019n nuwe rekord vir die meeste skepdoele opgestel, naamlik drie. frankryk het toe vir \u2019n toer na argentini\u00eb vertrek. in drie toetswedstryde het frankryk in sy drie oorwinnings 78 punte aangeteken, in vergelyking met die poemas se twaalf punte. in 1961 het frankryk die vyfnasies-trofee alleenlik ingepalm. gelyktydig het die springbokke hul europatoer van 1960/61 onderneem en \u2019n grand slam aangeteken, nadat hulle die vier tuisnasies \u2013 skotland, ierland, engeland en wallis \u2013 tydens dieselfde toer geklop het, maar hulle is deur frankryk in \u2019n 0\u20130-gelykop op die stade de colombes vasgebind. nadat gevegte uitgebreek het, is di\u00e9 wedstryd amper afgelas. verskeie sportjoernaliste het na die wedstryd as \u201cwedstryd van die eeu\u201d verwys. die tricolours het in 1961 die eerste europese span geword om na nieu-seeland te toer. les bleus het egter die helfte van die provinsiale wedstryde en al drie toetswedstryde teen die all blacks verloor. op pad huis toe het die franse in australi\u00eb vasgemaak en in sydney die eerste wegoorwinning teen die wallabies (met 15\u20138) aangeteken. frankryk het die 1962-vyfnasies gewen, maar n\u00e1 \u2019n nederlaag teen wallis weer die grand slam in die vierde agtereenvolgende jaar misgeloop. eers in 1964 het die franse span sy eerste nasionale afrigter gekry; voorheen het die spankaptein di\u00e9 rol vervul. in dieselfde jaar het hulle weer na suid-afrika getoer. hulle het net een van hul ses wedstryde verloor en suid-afrika in die enigste toetswedstryd met 8\u20136 verslaan. die suid-afrikaanse afrigter danie craven was tot sy dood in 1993 daarvan oortuig dat dit die ergste toetswedstryd was waarin die springbokke ooit gespeel het.frankryk het tydens die vyfnasies 1966 \u2019n rekordoorwinning teen engeland (13\u20130) aanteken. n\u00e1 agtereenvolgende oorwinnings teen wallis het frankryk die 1967-vyfnasies-titel ingepalm. hulle het die titel in die laaste wedstryd teen ierland op lansdowne road, wat frankryk met 11\u20136 gewen het, beklink; net \u2019n 8\u20139-nederlaag teen skotland in die eerste wedstryd het verhoed dat hulle ook die grand slam gewen het. frankryk het gedurende somer 1967 vir hul eerste volskaalse toer na suid-afrika vertrek. hulle is in durban met 26\u20133 en tydens die \u201cslag van bloemfontein\u201d met 16\u20133 geklop, maar was in staat om terug te kom om die derde toets in johannesburg met 19\u201314 te wen en die laaste in kaapstad met \u2019n 6\u20136-gelykop te ewenaar. aan die begin van januarie 1968 moes die nasionale span twee ernstige slae van die noodlot verduur: op nuwejaarsdag het die nasionale speler guy boniface aan die gevolge van \u2019n motorongeluk beswyk. vier dae later is jean-michael capendeguy oorlede, toe hy op pad huis toe van boniface se begrafnis ook in \u2019n noodlottige ongeluk dood is. hierdie tragiese gebeurtenisse het die span laat saam staan en tydens die daaropvolgende vyfnasies 1968 het hulle nie net die toernooi gewen nie, maar ook vir die eerste keer die grand slam. die spankaptein christian carr\u00e8re het daarna gemeen, dat die franse voorheen net as gaste geduld is, maar vanaf nou het die britte hulle as \u2019t ware gerespekteer.\n\n\n=== tweede grand slam en politieke inmenging ===\nvier maande n\u00e1 hierdie historiese sukses het die franse \u2019n maandelange toer na australi\u00eb en nieu-seeland onderneem. hulle het al die drie toetswedstryde teen die all blacks verloor en is ook in die vierde toetswedstryd deur die wallabies verslaan (laasgenoemde met net een punt verskil). twee verdere nederlae het in november 1968 bygekom, toe suid-afrika frankryk besoek het. altesaam het les bleus sedert hul grand slam tien agtereenvolgende nederlae gely. nadat hulle herstel het, het les bleus voortgegaan om as \u2019n belangrike meedinger in die vyfnasies op te tree, die titel in 1970 gedeel, en in 1971 as naaswenner ge\u00ebindig. vir hul 1971-toer na suid-afrika is die gekleurde speler roger bourgarel in ooreenstemming met die apartheidsbeleid aanvanklik deur die keurkommissie van die span uitgesluit, maar n\u00e1 intervensie deur die ffr-president albert ferrasse weer vir die span gekeur. die met ferrasse bevriende danie craven, intussen president van die suid-afrikaanse beheerliggaam, het sy uitdruklike toestemming hiervoor gegee. die twee toetswedstryde het in \u2019n gelykop en \u2019n oorwinning vir die springbokke ge\u00ebindig.\u2019n toetsreeks tuis teen die wallabies gedurende laatherfs 1971 het in een oorwinning en een nederlaag ge\u00ebindig. tydens die vyfnasies 1972 het frankryk in die toetswedstryd op yves du manoir stadium in colombes ses drie\u00eb gedruk en net een drie afgestaan om sodoende hul hoogste oorwinning (37\u201312) oor die \u201caartsvyand\u201d engeland aan te teken. di\u00e9 toernooi kon weens die noord-ierland-konflik nie voltooi word nie, waardeur geen span die titel ingepalm het nie. n\u00e1 die bloed-sondag op 30 januarie is die britse ambassade in dublin deur \u2019n woedende skare afgebrand en baie spelers het dreigbriewe, vermoedelik van die ira, ontvang. aansluitend het frankryk vir sy teenbesoek na australi\u00eb getoer, waar hulle \u2019n gelykop en \u2019n naelskraapse oorwinning behaal het. die vyfnasies 1973 het op \u2019n unieke manier ge\u00ebindig: n\u00e1 twee oorwinnings en twee nederlae elk het al die vyf deelnemende spanne op dieselfde plek ge\u00ebindig en die titel gedeel. in 1974 het frankryk twee toetswedstryde in argentini\u00eb gewen, tydens die eerste teenbesoek van die poemas die volgend jaar het twee verdere oorwinnings bygekom.\nin 1975 het die franse na suid-afrika getoer en elf wedstryde gespeel, waarvan hulle ses gewen het (in albei toetswedstryde het die springbokke gese\u00ebvier). tydens di\u00e9 toer het craven drie wedstryde teen swart en multietniese spanne gere\u00ebl \u2013 \u2019n voorwaarde \u201csine qua non\u201d, wat ferrasse vir die franse besoek ge\u00ebis het. die vyfnasies 1976 het vir frankryk goed verloop, hul enigste nederlaag was teen wallis en hulle het engeland met 30\u20139 geklop. tydens die vyfnasies 1977 het die franse onder hul kaptein jacques fouroux hul tweede grand slam aangeteken. hulle het die ander spanne heeltemal gedomineer en gedurende die vier wedstryde geen enkele drie toegelaat nie, die eerste span in die toernooigeskiedenis wat daarin geslaag het; daarbenewens het hulle elke wedstryd met dieselfde beginspan aangepak. tydens die toer in vroegsomer 1977 na argentini\u00eb het frankryk in die twee toetswedstryde een oorwinning en een gelykop aangeteken. in november dieselfde jaar het frankryk die all blacks in toulouse met 18\u201310 verslaan, maar hulle is in parys met 15\u20133 geklop, waardeur die toetsreeks ge\u00ebwenaar is. tydens die vyfnasies 1978 het frankryk die kans op \u2019n verdere grand slam gehad. in die laaste beslissende wegwedstryd in cardiff het wallis egter met 16\u20139 gese\u00ebvier en op hul beurt die grand slam ingepalm. in maart 1978 het die franse beheerliggaam uiteindelik by die internasionale rugbyraad (irr), vandag w\u00eareldrugby, aangesluit \u2013 65 jaar nadat die usfsa se eerste aansoek op lidmaatskap verwerp is. gelyktydig het die ffr aan die fira verbonde gebly. op 14 julie 1979, die franse nasionale dag, het frankryk die all blacks weg in auckland verslaan.\nin 1979 het die franse regering \u2019n beplande toer van die springboks na frankryk verbied en verklaar dat dit \u201convanpas\u201d sou wees om suid-afrikaanse spanne te huisves. nadat die visa-aansoeke vir die suid-afrikaanse spelers in september 1979 deur die franse owerhede afgekeur is, het die buitelandse ministers van albei lande vergader. daarna het die suid-afrikaanse buitelandse minister die suid-afrikaanse rugbyraad (sarr) oor die franse houding ingelig, waarvolgens tot minstens n\u00e1 die olimpiese somerspele 1980 \u2019n wedersydse ontmoeting op sportiewe vlak onmoontlik sou wees. ten spyte van die franse regering se protes het die franse rugbyfederasie daarop besluit om \u2019n uitnodiging van die sarr te aanvaar en in 1980 na suid-afrika te toer, maar ook om vooraf die stand van sake in suid-afrika te laat ondersoek. di\u00e9 ontmoeting het in oktober 1980 te midde van internasionale betogings plaasgevind. n\u00e1 afsluit van die franse ondersoek in suid-afrika het die president van die franse beheerliggaam, albert ferrasse, verklaar, dat hy nog nie met die vordering rakende die opheffing van rasseskeiding in die suid-afrikaanse rugbyspel tevrede was nie. in november 1980 het frankryk in die laaste wedstryd teen suid-afrika gedurende die apartheidsera te staan gekom; in die sogenoemde \u201csomertoets\u201d teen die springbokke op die kaapstadse nuwelandstadion is die franse span onder hul kaptein jean-pierre rives deur die springbokke met 37\u201315 maklik verslaan. op 8 april 1983 het die franse regering al die sportbeheerliggame verbied om in verbinding met hul suid-afrikaanse eweknie\u00eb te tree, wat onder andere die skrapping van die franse span se toer na suid-afrika tot gevolg gehad het.\n\n\n=== laaste jare van die amateurtydperk ===\njacques fouroux is net voor die afskop van die vyfnasies 1981 as franse afrigter aangestel. gedurende die tien jaar onder sy bestuur het frankryk die vyfnasies ses keer gewen, in 1983, 1986 en 1988 die titel met onderskeidelik ierland, skotland en wallis gedeel en ook twee grand slams (in 1981 en 1987) ingepalm. in 1981 het frankryk die grand slam op twickenham beklink. die vyfnasies 1983 het in die laaste wedstryd teen die verdedigende kampioen ierland op lansdowne road neergekom, wat ierland met 22\u201316 gewen het. skotland en frankryk het die grand slam op murrayfield uitgespeel, wat die skotte ingepalm het. die 1986-vyfnasies-titel is deur skotland en frankryk gedeel, nadat albei spanne drie wedstryde gewen en een elk verloor het. tydens die vyfnasies 1989 het \u2019n 0\u201311-nederlaag teen engeland \u2019n verdere grand slam verhoed. frankryk se sukses was gegrond op hul sterk skrum. hierdie taktiek het nie met die franse se gewone styl van speel ooreengestem nie, want hulle het veral op wye gooie, feintjies en \u2019n algemeen lewendige spel met baie entoesiasme staat gemaak. die feit het \u2019n aantal franse kommentators, wat \u2019n meer tegniese benadering verkies het, ontstel. teenoor die britse pers het fouroux sy resep vir sukses bondig met \u201cgeen skrum, geen oorwinning\u201d (no scrum, no win) omskryf, wat \u2019n gevleuelde woord geword het.bekende name uit hierdie tydperk sluit philippe sella, daniel dubroca en serge blanco in. teen spanne van die suidelike halfrond het les bleus ook \u2019n aantal suksesse behaal, veral teen argentini\u00eb en australi\u00eb. in teenstelling daarmee is hulle verskeie kere deur nieu-seeland verslaan. veral die all blacks se frankryktoer gedurende herfs 1986 is noemenswaardig. die nieu-seelanders het \u2019n grootliks onervare span ontbied, aangesien baie van die beste spelers ten spyte van \u2019n verbod as \u201cnieu-seelandse kavaliers\u201d \u2019n nieamptelike toer na suid-afrika onderneem het en aansluitend geskors is. die baby blacks het nogtans in toulouse met 19\u20137 gese\u00ebvier. frankryk het aansluitend in die \u201cslag in nantes\u201d wraak geneem en met 16\u20133 gewen. drie dekades later het \u2019n aantal nieu-seelandse spelers aan die ondersoekjoernalis pierre ballester verklap dat hierdie die hardste en wreedste spel in hul lewe was. die franse was blykbaar \u201cmet amfetamiene toegegooi\u201d. alhoewel hierdie bewerings nooit bevestig is nie, het dit vir die irr aanleiding gegee om voortaan die gebruik van opkikkers te bestry.n\u00e1 hul grand slam tydens die vyfnasies 1987 het frankryk die eerste rugbyw\u00eareldbeker 1987 in australi\u00eb en nieu-seeland enkele maande later as een van die gunstelinge betree. alhoewel hulle in die eerste groepwedstryd teen skotland net gelykop gespeel het, het hulle maklik met roemeni\u00eb en zimbabwe afgereken en sodoende hul groep gewen. in die kwarteindstryd het hulle fidji en in die halfeindstryd australi\u00eb met 30\u201324 verslaan (nadat hulle drie keer agterna was). frankryk kon die prestasie in die eindstryd teen die gunstelinge nieu-seeland nie herhaal nie en is toe met 29\u20139 geklop. in 1988 het frankryk vier keer agtereenvolgens teen argentini\u00eb te staan gekom (elk twee keer weg en tuis) en drie keer gese\u00ebvier. die vyfnasies 1988 is tussen frankryk en wallis gedeel. frankryk het die vyfnasies 1989 gewen, maar hulle is n\u00e1 \u2019n 0\u201311-nederlaag teen engeland van die grand slam ontneem. in 1990 het daniel dubroca as afrigter oorgeneem, maar hy het nie oortuig nie. onder andere het les bleus in dieselfde jaar twee keer elk teen australi\u00eb en nieu-seeland verloor, maar ook teen roemeni\u00eb. tydens die rugbyw\u00eareldbeker 1991 het die span blykbaar weer herstel. n\u00e1 oorwinnings teen roemeni\u00eb, fidji en kanada het die franse hul groep gewen. frankryk is egter in die kwarteindstryd deur engeland uitgeskakel.met pierre berbizier het vervolgens \u2019n verdere bekende voormalige nasionale speler uit die 1980\u2019s die leisels oorgeneem. nadat n\u00e1 die einde van die apartheidstelsel suid-afrika se verbanning uit internasionale sport gelig is, het die springbokke in 1992 na frankryk getoer (een nederlaag en een oorwinning elk). in 1993 het frankryk vir sy teenbesoek na suid-afrika getoer. die toerkaptein jean-francois tordo is in \u2019n wedstryd teen die westelike provinsie beseer en deur olivier roumat vervang. frankryk het die toetsreeks gewen, deur \u2019n gelykop en \u2019n oorwinning teen hul gashere aan te teken \u2013 hulle het met 18\u201317 op die johannesburgse ellispark gewen, nadat hulle in die vorige toetswedstryd in durban met 20\u201320 gelykop gespeel het. die reeksoorwenning was onverwags: frankryk het voorheen teen \u2019n suid-afrikaanse b-span en die provinsiale span noord-transvaal verloor, en gelykop teen die vrystaat ge\u00ebindig. gedurende die vroe\u00eb 1990\u2019s is frankryk deur engeland oorskadu. agt agtereenvolgende nederlae teen will carling se spanne, beginnende in 1989, het die franse rugby se gebrek aan dissipline onderstreep. \u2019n enkele vyfnasies-titel is in 1993 ingepalm, nadat engeland in beide cardiff en dublin verslaan is. in 1992 het argentini\u00eb frankryk met 24\u201320 in nantes laat verstom, die poemas se eerste oorwinning op franse bodem.\ntydens hul somertoer 1994 na nieu-seeland het die franse onder hul kaptein philippe saint-andr\u00e9 \u2019n 2\u20130-reeksoorwinning teen die all blacks aangeteken. di\u00e9 reeksoorwinning is deur die beroemde \u201cdrie aan die einde van die w\u00eareld\u201d (essai du bout du monde) tydens die tweede toetswedstryd op 3 julie in auckland verse\u00ebl, toe die franse kaptein philippe saint-andr\u00e9 gedurende die laaste minute vanaf die franse helfte \u2019n teenaanval begin en jean-luc sadourny die wendrie gedruk het. n\u00e1 \u2019n gemengde vyfnasies 1995 was die franse voor die afskop van die rugbyw\u00eareldbeker 1995 in suid-afrika nie een van die gunstelinge nie. les bleus het egter een van die verassings van di\u00e9 toernooi geword. tydens die groepfase het hulle die ivoorkus en tonga verslaan, voordat hulle met \u2019n oorwinning teen skotland hul groep gewen het. in die kwarteindstryd het hulle ierland verslaan, voordat frankryk in die halfeindstryd n\u00e1 \u2019n naelskraapse nederlaag teen die latere kampioen suid-afrika uitgeskakel is. in die klein finale om die derde plek het frankryk engeland verslaan en sodoende \u2019n nederlaagreeks teen hul \u201caartsvyande\u201d, wat in 1989 begin het, be\u00ebindig.\n\n\n=== professionalisering en die w\u00eareldbeker op eie bodem ===\nin augustus 1995 het die internasionale rugbyraad al die beperkinge rakende die spelers se betaling opgehef en daarmee die professionele tydperk van die rugbyspel ingelui. gedurende hierdie oorgangsfase het jean-claude skrela, \u2019n verdere voormalige nasionale speler, die span afgerig. sy doel was die be\u00ebindiging van die engelse oorheersing. die vyfnasies is veral deur engeland gewen, wat die vyfnasies-trofee in 1995 ingepalm en die titel in 1996 verdedig het. tydens di\u00e9 toernooi het frankryk engeland geklop, maar hulle is deur hul een-punt-nederlaag teen wallis in die laaste wedstryd van die titel ontneem. n\u00e1 die vyfnasies het frankryk roemeni\u00eb gehuisves en later vir \u2019n twee-toetsreeks na argentini\u00eb vertrek; die franse het al daardie wedstryde gewen. aan die einde van die jaar het hulle wallis ontmoet, wat frankryk in die laaste wedstryd van die vyfnasies geklop het, maar hierdie keer het frankryk met 40\u201333 gewen; di\u00e9 prestasie is egter deur twee tuisnederlae teen die springbokke opgevolg. nadat hulle die 1996-vyfnasies-kampioenskap net-net misgeloop het, het frankryk die nuwe seisoen met vertroue begin, tydens die vyfnasies 1997 onoorwonne gebly en hul vyfde grand slam ingepalm. die beslissende wedstryd teen skotland was ook die laaste vyfnasies-wedstryd op die paryse parc des princes, aangesien die franse sedert 1998 die nuwe stade de france vir hul tuiswedstryde inspan.een week n\u00e1 hierdie sukses het frankryk vir die laaste keer in \u2019n wedstryd van die europese nasiesbeker te staan gekom. hulle is vir die eerste keer deur die komende vyfnasies-toetreder itali\u00eb met 40\u201332 verslaan en van die titel ontneem. die italianers het op hul beurt bewys, dat hulle aan die beste europese rugbyspanne behoort. n\u00e1 \u2019n oorwinning teen roemeni\u00eb het frankryk teen australi\u00eb vir \u2019n twee-toetsreeks gespeel, maar verloor. aan die einde van die jaar het frankryk itali\u00eb, roemeni\u00eb en argentini\u00eb tuis geklop; en weer suid-afrika vir \u2019n twee-toetsreeks gehuisves, maar albei wedstryde verloor, die tweede met meer as 40 punte. ondanks hul swak vertoning tenoor die suidelike halfrond-spanne australi\u00eb en suid-afrika in 1997, het frankryk sy vyfnasies-titel in 1998 suksesvol en onoorwonne verdedig, en hul sesde grand slam ingepalm (vir die eerste keer in twee agtereenvolgende toernooie). in die beslissende wedstryd, wat weens bouwerk in cardiff vir eens op die londense wembley-stadion aangebied is, was wallis van die franse offensiewe benadering oorweldig en is met 51\u20130 verneder. drie oorwinnings teen argentini\u00eb het frankryk se nuwe sterkte gewys. frankryk het aan die einde van di\u00e9 jaar ook australi\u00eb gehuisves, maar die wallabies het die toetswedstryd met 32\u201321 gewen. hul verdediging van die vyfnasies-titel in 1999 het swak begin, nadat frankryk ierland met net een punt geklop het. frankryk het vervolgens al die ander wedstryde verloor en die toernooi vir die eerste keer met die \u201choutlepel\u201d afgesluit.\ntydens die rugbyw\u00eareldbeker 1999 het die franse weer heeltemal anders opgetree. hulle het die drie groepwedstryde teen kanada, namibi\u00eb en fidji gewen. aansluitend het hulle in die kwarteindstryd argentini\u00eb verslaan en in die halfeindstryd teen die toernooigunsteling nieu-seeland te staan gekom. teen al die verwagtinge het hulle die all blacks met 43\u201331 verslaan, nadat frankryk aan die begin van die tweede helfte met 14 punte agterna was, het fabien pelous se span \u2019n uitstaande vertoning van aanvallende rugby gewys en 30 agtereenvolgende punte aangeteken. di\u00e9 wedstryd word tot vandag toe as een van die bestes in die toernooi se geskiedenis beskou. die onstuimige aanvalle het egter sy tribuut ge\u00ebis, aangesien frankryk sy moegheid gewys het toe hulle deur die wallabies op cardiff se nuwe millennium-stadion oortuigend met 35\u201312 verslaan is. teen die draai van die millennium het die amateurtydperk se tradisie van wekelange toere deur lande van die suidelike halfrond tot \u2019n vinnige einde gekom, aangesien die professionele spelbedtryd net min tyd oorgelaat het. die toere is deur die eindjaarrugbytoetsreeks in novembermaand en die midjaarrugbytoetsreeks in juniemaand vervang. tot op daardie punt was al die franse nasionale afrigters deeltyds aangestel. bernard laporte, wat stade fran\u00e7ais n\u00e1 90 jaar weer die franse kampioenskap laat wen het, het in november 1999 die eerste volledig professionele hoofafrigter van frankryk geword.in 2000 het itali\u00eb by die vyfnasies aangesluit om die huidige sesnasies te vorm. frankryk het aan die begin van die opgeknapte toernooi nie aan die verwagtinge voldoen nie, tydens die sesnasies 2000 teen beide engeland en ierland nederlae gely en sodoende as naaswenner agter engeland ge\u00ebindig. nadat hulle roemeni\u00eb met 67\u201320 geklop het, het frankryk australi\u00eb in parys gehuisves en die wallabies in die herontmoeting van die 1999-eindstryd met 18\u201313 verslaan. vervolgens het frankryk in \u2019n twee-toetsreeks teen nieu-seeland te staan gekom, waarvan hulle een gewen en een verloor het. tydens die sesnasies 2001 het frankryk weereens nie goed gevaar nie en teen ierland, wallis en engeland verloor; hulle het net die vyfde plek behaal. aan die einde van die jaar het hulle egter oorwinnings teen beide suid-afrika en australi\u00eb aangeteken, maar ook \u2019n indrukwekkende 77\u201310-oorwinning teen fidji. frankryk het tydens die sesnasies 2002 onoorwonne gebly en sodoende sy eerste sesnasies-titel en die sewende grand slam ingepalm. onder andere het frankryk sy hoogste oorwinning tot dusver oor ierland aangeteken. hulle het egter twee toetswedstryde teen australi\u00eb verloor, maar frankryk het daarin geslaag om suid-afrika te verslaan en teen nieu-seeland gelykop te speel. die spelers het verskeie toekennings deur die irr ontvang, waaronder \u201cspan van die jaar\u201d, laporte as \u201cafrigter van die jaar\u201d en fabien galthi\u00e9 as \u201cspeler van die jaar\u201d.frankryk het twee wedstryde tydens die sesnasies 2003, insluitende hul openingswedstryd teen engeland, verloor; engeland sou tydens di\u00e9 toernooi \u2019n grand slam inpalm. frankryk het net die derde plek behaal. in voorbereiding op die rugbyw\u00eareldbeker 2003 in australi\u00eb het frankryk teen argentini\u00eb, die all blacks en engeland gespeel, maar gemengde resultate aangeteken. tydens die groepfase van die w\u00eareldbeker het hulle teen fidji, japan, skotland en die vsa onoorwonne gebly, en ook in die kwarteindstryd op die telstra dome in melbourne ierland met 43\u201321 verslaan. in die halfeindstryd op die telstra-stadion in sydney is hulle egter deur die latere kampioen engeland met 24\u20137 verslaan en ook in die klein finale om die derde plek op dieselfde stadion het frankryk teen die all blacks met 13\u201340 swak verloor. tydens die sesnasies 2004 het frankryk onder sy afrigter fabien pelous al sy vyf wedstryde gewen en sy agtste grand slam ingepalm. die beslissende wedstryd het in \u2019n 24\u201321 teen die w\u00eareldkampioen engeland neergekom, wat op sy beurt die kans gehad het om die titel in te palm. die skare van 79 900 op die stade de france was \u2019n nuwe toeskouerrekord, met \u2019n bykomende nege miljoen huishoudings agter die televisieskerms. n\u00e1 \u2019n kort suksesvolle toer na noord-amerika het frankryk teen spanne van die suidelike halfrond gespeel: australi\u00eb, argentini\u00eb en die all blacks, maar teen die laaste twee verloor. tydens die sesnasies 2005 het frankryk as naaswenner na wallis ge\u00ebindig. frankryk het \u2019n twee-toetsreeks teen suid-afrika en teen australi\u00eb gedurende die middeljaar verloor. aan die einde van di\u00e9 jaar het frankryk sy nederlaagreeks teen die wallabies voortgesit, en ho\u00eb oorwinnings teen kanada en tonga aangeteken, gevolg deur \u2019n taai oorwinning teen suid-afrika. tydens die sesnasies 2006 het frankryk sy derde sesnasies-titel onder laporte gewen, nadat hulle in die openingswedstryd deur skotland met 16\u201320 verslaan is. tydens die laaste sesnasies voor die rugbyw\u00eareldbeker 2007 was frankryk se verdediging van die titel weer suksesvol, alhoewel hulle eers in die laaste minute van die laaste wedstryd die titel beklink het. om die titel te behou moes frankryk teen skotland meer punte aanteken as die iere teen itali\u00eb. hulle was suksesvol en het die toernooi met \u2019n verskil van vier punte gewen, maar frankryk is n\u00e1 \u2019n naelskraapse nederlaag teen engeland van die grand slam ontneem.\nin voorbereiding op die w\u00eareldbeker tuis het les bleus onder andere twee wedstryde elk teen nieu-seeland en engeland gespeel, met gemengde uitslae. nietemin was die verwagtinge voor die afskop van die toernooi hoog. tydens die openingswedstryd van die rugbyw\u00eareldbeker 2007 het argentini\u00eb frankryk met 17\u201312 geklop, waardeur die gasheer nie meer die groep kon wen nie. n\u00e1 oorwinnings teen namibi\u00eb (die 87\u201310 was hul hoogste oorwinning tot dusver), ierland (25\u20133) en georgi\u00eb het hulle nogtans tot die kwarteindstryd gevorder. in di\u00e9 wedstryd het hulle teen die all blacks te staan gekom en die groot gunstelinge met 20\u201318 verras. hulle is egter in die halfeindstryd deur die verdedigende w\u00eareldkampioen engeland met 14\u20139 verslaan. in die klein finale om die derde plek is frankryk \u2019n tweede keer deur argentini\u00eb (met 34\u201310) verslaan.\n\n\n=== derde eindstrydnederlaag en langdurige krisis ===\nmarc li\u00e8vremont het n\u00e1 die w\u00eareldbeker op eie bodem die nuwe nasionale afrigter van frankryk geword. sowel in 2008 asook in 2009 het frankryk tydens die sesnasies die derde plek behaal. in junie 2009 het hulle vir die eerste keer die dave gallaher-trofee omhoog gehou, nadat die all blacks weg verslaan is. tydens die sesnasies 2010 het les bleus veral die skrum gedomineer, wat nie heeltemal met hul gewone benadering van die spel ooreengestem het nie. met hierdie taktiek het hulle al die ander deelnemende spanne verslaan en die negende grand slam ingepalm. frankryk het di\u00e9 prestasie met \u2019n 12\u201310-oorwinning teen engeland in die laaste wedstryd behaal. hul titelverdediging het die volgende jaar n\u00e1 \u2019n 21\u201322-nederlaag teen itali\u00eb misluk.frankryk se veldtog tydens die rugbyw\u00eareldbeker 2011 in nieu-seeland is deur onrus binne-in die span oorheers. volgens berigte voor die toernooi het sowat 25 van die 30-spanlede oor die hoofafrigter marc li\u00e8vremont se benadering gekla. tydens die groepfase het frankryk wenig indrukwekkende oorwinnings teen japan en kanada, \u2019n verwagte nederlaag teen nieu-seeland, en \u2019n skoknederlaag teen tonga gely. in hierdie stadium het li\u00e8vremont die span in die media hewig gekritiseer en baie van sy spelers kwaad gemaak. die agstemanveteraan imanol harinordoquy het li\u00e8vremont openlik gekritiseer, omdat hy sy kritiek openbaar gemaak het pleks daarvan dit met die span te bespreek. ondanks die nederlae het hulle tot die uitklopfase gevorder. die spelers het teen hierdie tyd teen li\u00e8vremont in opstand gekom, en harinordoquy het vir die franse rugbyverslaggewer midi olympique n\u00e1 die toernooi vertel, dat \u201cons onsself van sy toesig moes bevry.\u201d die span het engeland nogtans met 19\u201312 in die kwarteindstryd verslaan en op \u2019n omstrede manier wallis met 9\u20138 in die halfeindstryd geklop, nadat die walliese kaptein sam warburton met \u2019n rooi kaart van die veld gesit is. die franse het in die eindstryd bewonderenswaardige opponente gebly en naelskraap met 8\u20137 teen die gasheer nieu-seeland verloor, alhoewel hulle in die tweede helfte die spel meestal oorheers het; vervolgens het frankryk vir die derde keer as naaswenner van \u2019n rugbyw\u00eareldbekertoernooi ge\u00ebindig.onder li\u00e8vrement se opvolger philippe saint-andr\u00e9 het \u2019n langdurige krisis begin, wat tot vandag toe aanhou. onder andere het die franse tydens die sesnasies 2013 net op die laaste plek ge\u00ebindig. die grootste verrassing was hul 18\u201323-nederlaag teen itali\u00eb, die derde tot dusver. deur die jaar heen het hulle vier agtereenvolgende nederlae teen nieu-seeland gely, in 2014 is hulle drie keer agtereenvolgens deur australi\u00eb verslaan. tydens die rugbyw\u00eareldbeker 2015 in engeland het frankryk sy groepwedstryde teen itali\u00eb, roemeni\u00eb en kanada gewen, maar sy wedstryd teen ierland verloor, waardeur hulle die eerste plek in die groep se tabel misgeloop het. in die kwarteindstryd het hulle teen die verdedigende en latere kampioen nieu-seeland te staan gekom en is met 13\u201362 verneder. n\u00e1 die teleurstellende w\u00eareldbeker het guy nov\u00e8s die span begin afrig, maar hy het ook nie daarin geslaag om die afwaartse neiging stop te sit nie. onder hom het die franse net een derde van hul wedstryde gewen (onder andere is hulle in 2017 in al die vier wedstryde teen suid-afrika verslaan), waarvolgens die ffr hom in desember 2017 afgedank en deur jacques brunel vervang het.brunel se rekord was nie beter nie; onder andere het les bleus in 2018 al hul drie wedstryde teen nieu-seeland deels swak verloor, daarbenewens is hulle deur die andersins heeltemal swakker fidjiane verslaan. tydens die rugbyw\u00eareldbeker 2019 in japan is frankryk saam met engeland en argentini\u00eb in \u2019n sogenaamde \u201cdoodsgroep\u201d geloot. tydens die groepfase het hulle argentini\u00eb, die vsa en tonga verslaan en as gevolg van minder bonuspunte tweede in hul groep agter engeland ge\u00ebindig. hul laaste groepwedstryd teen engeland is nes twee ander wedstryde weens tifoon hagibis se verwoestinge afgelas en as \u2019n 0\u20130-gelykop geag. in die kwarteindstryd is frankryk deur wallis met 20\u201319 uitgeskakel, nadat hulle in die eerste helfte met 19\u201310 voorgeloop het. s\u00e9bastien vahaamahina is kort n\u00e1 die rustyd met \u2019n rooi kaart van die veld gesit, waarna wallis die leisels oorgeneem het.\nsedert die begin van 2020 word frankryk deur fabien galthi\u00e9 afgerig en hy sal die span by ou suksesse laat aanknoop. tydens die sesnasies 2020 het frankryk die toernooititel slegs weens sy swakker punteverskil agter engeland misgeloop. by die daaropvolgende herfsnasiesbeker, wat pleks van die tradisionele eindjaarrugbytoetsreeks beslis is, het frankryk die eindstryd gehaal, maar hulle is deur engeland geklop. tydens die sesnasies 2021 het die span ook die tweede plek behaal, di\u00e9 keer agter wallis. in november 2021 het hulle hul eerste oorwinning teen nieu-seeland in meer as twaalf jaar aangeteken, waarmee die franse die dave gallaher-trofee vir \u2019n tweede keer ingepalm het, en antoine dupont is deur w\u00eareldrugby as \u201cspeler van die jaar\u201d benoem. tydens die 2021 midjaarrugbytoetsreeks het die franse hul wegreeks teen die wallabies met 1\u20132 verloor. tydens die sesnasies 2022 het die franse in al hul vyf wedstryde onoorwonne gebly, waarmee hulle vir die eerste keer sedert 2010 met die titel weggestap en hul tiende grand slam aangeteken het. tydens die daaropvolgende wegreeks in japan en die 2022 eindjaarrugbytoetsreeks het die franse ook onoorwonne gebly. tydens die sesnasies 2023 het hulle weer die tweede plek beklee, di\u00e9 keer agter die iere, teen wie hulle hul enigste nederlaag gely het. frankryk was gasheer van die rugbyw\u00eareldbeker 2023, waar hulle vanwe\u00eb hul goeie prestasies in die onlangse jare as een van die gunstelinge op die titel beskou is. in die openingswedstryd het die franse die medegunsteling nieu-seeland hul grootste nederlaag nog in \u2019n toernooi en hul eerste in die groepfase toegedien (met 27\u201313). in die daaropvolgende groepwedstryd het die reserwespan teen uruguay ietwat gesukkel (met 27\u201312). daarna kon hulle teen namibi\u00eb hul grootste oorwinning nog aanteken (met 96\u20130) en teen itali\u00eb hul maklikste oorwinning teen di\u00e9 opponent (met 60\u20137). in die groepwedstryd teen namibi\u00eb het die sleutelspeler en kaptein antoine dupont egter \u2019n kake- en wangbeenfraktuur opgedoen, waarvolgens sy verskyning in die kwarteindstryd teen suid-afrika twyfelagtig was. dit het die gasheer teen die verdedigende en nuwe w\u00eareldkampioen naelskraap met 28\u201329 verloor.\n\n\n== kleure, embleem en naam ==\n\ntot in 1912 was die trui van die franse span wit met twee ringe (die simbool van union des soci\u00e9t\u00e9s fran\u00e7aises de sports athl\u00e9tiques, die destydse beheerliggaam van die meeste sportsoorte in frankryk). nadat frankryk sy eerste wedstryd teen skotland in 1911 gewen het, het die franse kaptein marcel communeau voorgestel dat die span die coq gaulois (galliese haan), \u2019n historiese embleem van frankryk, as sy simbool gebruik. die galliese haan is waarskynlik deels gekies omdat dit as \u2019n trotse en dapper dier beskou word wat soms aggressief kan word; dit is egter reeds vroe\u00ebr deur franse spanne as \u2019n simbool gebruik \u2013 \u2019n voormalige sokkerspeler, jean rigal, het reeds in mei 1910 \u2019n trui met di\u00e9 simbool gedra. die kenteken was oorspronklik wit en rooi, maar dit is n\u00e1 1945 in \u2019n veelkleurige, geborduurde beeld verander, en is sedert 1970 goud.die franse rugbyspan se simbool het gewild geword, en is later deur die franse afvaardiging by die olimpiese somerspele 1920 gebruik, waar die haan op vyf olimpiese ringe geplaas is. die haan het sedertdien \u2019n bekende simbool van franse sportspanne geword. na franse spelers word soms as les coqs (\u201cdie hane\u201d) verwys en party franse ondersteuners laat voor wedstryde hane op die speelveld rondloop.die franse rugbyspan dra gewoonlik blou truie, wit broeke, en rooi sokkies, die kleure van die nasionale vlag, en hulle word dus les tricolores (\u201cdie driekleuriges\u201d) genoem. aangesien die franse span nou veral blou truie dra, word na die span, nes baie ander franse sportspanne, dikwels as les bleus (\u201cdie bloues\u201d) verwys. as die trui met di\u00e9 van hul opponente ooreenstem \u2013 soos in wedstryde teen argentini\u00eb, skotland en itali\u00eb \u2013 dra franse spelers wit. vir die rugbyw\u00eareldbeker 2007 is nuwe truie ontwerp, waarvan een donkerblou is. in junie 2011 het hulle \u2019n ander trui bekend gestel met \u2019n blou hemp, blou broeke en blou sokkies vir hul tuistrui en \u2019n wit trui, wit broeke en wit sokkies vir hul wegtrui.\nin 2011 het die franse rugbyfederasie (ffr) aangekondig dat adidas vir \u2019n tydperk van ses jaar hul nuwe vennoot sou wees, en die vervaardiging van die franse nasionale rugbytrui vanaf 1 julie 2012 tot op 30 junie 2018 sou oorneem. sedert julie 2018 word die trui vir \u2019n tydperk van ses jaar deur die franse uitruster le coq sportif vervaardig.onder die nuwe voorsitterskap van president bernard laporte het die federasie beoog om die trui aan \u2019n borg te verhuur. die ffr het op 24 januarie 2017 bekend gemaak dat hulle met die bemarking van die trui begin het. in februarie dieselfde jaar is besluit om die trui te gebruik om frankryk se aansoek vir die rugbyw\u00eareldbeker 2023 deur #france2023 op die voorkant van die trui te ondersteun. in maart 2017 het die groupe altrad sy ondersteuning vir frankryk se bod getoon en die maatskappy se kenteken is by die #france2023 op die franse trui bygevoeg. die groep het die eerste private maatskappy geword wat op \u2019n franse nasionale trui verskyn het. n\u00e1 frankryk se suksesvolle aansoek vir die rugbyw\u00eareldbeker 2023 het groupe altrad \u2019n verdrag met die ffr onderteken en hul kenteken verskyn nou alleenlik op die truie.\n\n\n== truiverskaffers en -borge ==\nsedert 1970 het die volgende truiverskaffers en -borge verskyn:\n\n\n== tuisstadions ==\nnes ander vername rugbylande soos argentini\u00eb, australi\u00eb, nieu-seeland en suid-afrika beskik frankryk oor geen amptelike tuisstadion vir sy nasionale span nie. die franse span vir hul toetse eerder \u2019n verskeidenheid stadions dwarsdeur frankryk in. wedstryde tydens die sesnasies en vorige toernooie word egter altyd in die metropolitaanse gebied van parys gehou. voorheen het frankryk sy internasionale wedstryde in stadions soos parc des princes en stade olympique de colombes, albei in parys, gespeel. die stade olympique de colombes was die hoofstadion tydens die olimpiese somerspele 1924, waartydens ook rugby aangebied is.sedert die franse nasionale rugbyspan aan die einde van 1997 die parc des princes verlaat het, dien stade de france in saint-denis as hul tuisstadion, en hier speel frankryk ook sy tuiswedstryde tydens die jaarlikse sesnasies-toernooi. dit het \u2019n kapasiteit van 80 000. sedert 2005 het frankryk ook tuiswedstryde in \u2019n aantal ander stadions dwarsdeur die land gespeel: stade chaban-delmas in bordeaux, grand stade lille m\u00e9tropole (nou bekend as stade pierre-mauroy) in villeneuve-d'ascq, stade de gerland in lyon, stade v\u00e9lodrome in marseille, stade de la mosson in montpellier, stade de la beaujoire in nantes, stade auguste bonal in montb\u00e9liard, stadium municipal in toulouse en u arena in nanterre.in junie 2012 het die ffr planne vir \u2019n nuwe rugbystadion in \u00e9vry, sowat 25 km suid van parys, bekend gemaak. na verwagting sou die boukoste sowat 600 miljoen \u20ac beloop en die kapasiteit sou omtrent 82 000 wees. sy voltooiing was oorspronklik vir 2017 beplan, maar dit is later na 2021 of 2022 uitgestel. in desember 2016 het ffr die stadionprojek amptelik laat vaar.\n\n\n=== rugbyw\u00eareldbekerstadions ===\ngedurende die rugbyw\u00eareldbeker 1991 is wedstryde van groep d (wat frankryk ingesluit het) regdeur frankryk aangebied, insluitende b\u00e9ziers, bayonne, grenoble, toulouse, brive en agen. beide parc des princes en stadium municipal het ook een kwarteindstryd gehuisves. groep c-wedstryde tydens die rugbyw\u00eareldbeker 1999 is regdeur frankryk aangebied: b\u00e9ziers, bordeaux en toulouse. \u2019n tweede groepwedstryd is in stade f\u00e9lix-bollaert gehuisves een een kwarteindstryd is op die stade de france gehou; albei was ook 2007-stadions.\ngedurende die rugbyw\u00eareldbeker 2007 het frankryk as die nominale gasheer opgetree en tydens di\u00e9 toernooi is tien stadions dwarsdeur die land gebruik (cardiff in wallis en edinburg in skotland het ook enkele wedstryde aangebied). van die franse stede wat wedstryde gehuisves het, sluit in bordeaux (stade chaban-delmas), lens (stade f\u00e9lix-bollaert), lyon (stade gerland), marseille (stade v\u00e9lodrome), montpellier (stade de la mosson), nantes (stade de la beaujoire), parys (stade de france, saint-denis en parc des princes), saint-\u00e9tienne (stade geoffroy-guichard) en toulouse (stadium municipal). die eindstryd is op stade de france uitgespeel. hulle sal in 2023 weer as gasheer optree; dit sal die vierde rugbyw\u00eareldbekertoernooi wees waartydens franse rugbystadions gebruik word.\n\n\n== toetswedstryde ==\nfrankryk het 446 van sy 805 toetswedstryde gewen, \u2019n wenrekord van 55,40%. frankryk se statistieke in toetswedstryde teen al die lande, in alfabetiese volgorde, is soos volg (korrek in oktober 2023):\nwedstryde teen verskeie saamgestelde spanne tydens oorsese toere van die amateurtydperk en die deur die franse rugbyfederasie (ffr) nieerkende wedstryde teen nielede het vir \u2019n lang tydperk nie die volle status van toetswedstryde geniet nie \u2013 selfs nie terugwerkend nie. die wedstryde tydens die victory internationals word nie as toetswedstryde beskou nie, die meeste wedstryde tydens die europese nasiesbeker, wat oorwegend deur die tweede span gespeel is, word ook nie as sulks erken nie.\n\n\n== wedywering met ander nasionale spanne ==\nfrankryk en engeland het tot dusver in 110 toetswedstryde ontmoet, waarvan engeland 60 gewen het en frankryk 43, met sewe gelykopuitslae. gedurende w\u00eareldbekertoernooie het albei spanne tot dusver vyf keer ontmoet; engeland het drie keer gewen en frankryk twee keer. wedstryde tussen albei spanne word deur die pers en die ondersteuners in albei lande le crunch genoem. veral tydens rugbyw\u00eareldbekertoernooie is engeland en frankryk die suksesvolste spanne van die noordelike halfrond. albei spanne het amper afwisselend die eindstryd behaal (net in 1995, 2015 en 2023 het spanne van die suidelike halfrond die webb ellis-beker uitgespeel). engeland het tot dusver in vier eindstryde gespeel, terwyl frankryk tot dusver in drie eindstryde gespeel het, gedurende altesaam nege rugbyw\u00eareldbekertoernooie. albei spanne beskik ook oor die finansieel sterkste ligas ter w\u00eareld (die engelse premierskap en die franse top 14).\nnes die ander rugbylande van die noordelike halfrond handhaaf frankryk \u2019n wedywering met die groot spanne van die suidelike halfrond. eweneens het frankryk tydens al sy eindstrydverskynings teen spanne van die suidelike halfrond te staan gekom (twee keer teen die all blacks en een keer teen die wallabies). teen die all blacks het frankryk die eindstryde van 1987 en 2011 uitgespeel, maar geen gewen nie. in 1999 het hulle teen die wallabies gespeel en is ook verslaan. die springbokke het frankryk gedurende w\u00eareldbekertoernooie twee keer ontmoet: in 1995 is hulle in die kwarteindstryd deur die gasheer verslaan en in 2023 het hulle in die kwarteindstryd teen die verdedigende en latere w\u00eareldkampioen verloor. teen die all blacks het frankryk gedurende w\u00eareldbekertoernooie tot dusver agt wedstryde gespeel, waarvan frankryk die halfeindstryd in 1999 en die kwarteindstryd in 2007 teen die gunsteling nieu-seeland gewen het. teen die wallabies is hul wenrekord meer gebalanseerd: van tot dusver vier wedstryde het albei spanne twee elk gewen.\n\n\n== rekords ==\n\n\n=== w\u00eareldbekerrekord ===\nfrankryk het tot dusver aan elke rugbyw\u00eareldbekertoernooi deelgeneem en tydens drie toernooie die eindstryd gehaal, maar teen nieu-seeland (in 1987), australi\u00eb (in 1999) en weer nieu-seeland (in 2011) verloor. daarmee is frankryk die tweede mees suksesvolle span van die noordelike halfrond, net na engeland wat die webb ellis-beker tot dusver een keer omhoog gehou het. tydens die eerste rugbyw\u00eareldbeker 1987 in australi\u00eb en nieu-seeland het frankryk die eindstryd gemaak, maar hulle is deur nieu-seeland maklik verslaan. tydens die tweede rugbyw\u00eareldbeker 1991 in die destydse vyfnasies is frankryk in die kwarteindstryd deur engeland uitgeskakel. in 1995 het frankryk die halfeindstryd behaal, maar hulle is deur die gasheer en latere kampioen suid-afrika geklop, in die daaropvolgende klein finale om die derde plek het hulle engeland verslaan. tydens die rugbyw\u00eareldbeker 1999, wat eweneens in die destydse vyfnasies aangebied is, het frankryk n\u00e1 \u2019n sterk optrede teen nieu-seeland weer die eindstryd behaal, maar hulle is di\u00e9 keer deur australi\u00eb verslaan. in 2003 is frankryk in die halfeindstryd deur die latere kampioen engeland geklop en is ook in die klein finale om die derde plek deur nieu-seeland maklik verslaan. die rugbyw\u00eareldbeker 2007 tuis het met \u2019n verrassende nederlaag teen sterk argentyne afgeskop, maar frankryk het nogtans die halfeindstryd behaal, waar hulle deur engeland verslaan is; in die klein finale om die derde plek is hulle weereens deur argentini\u00eb geklop. in 2011 het frankryk ten spyte van die span se weerstand teen die nasionale afrigter die eindstryd behaal, maar hulle is naelskraap deur die gasheer nieu-seeland verslaan. tydens die rugbyw\u00eareldbeker 2015 is frankryk in die kwarteindstryd deur die verdedigende en latere kampioen nieu-seeland maklik uitgeskakel. tydens die rugbyw\u00eareldbeker 2019 het frankryk sy oorwinning in die kwarteindstryd teen wallis uit die hand gegee en is naelskraap verslaan. tydens die rugbyw\u00eareldbeker 2023 is die gasheer in die kwarteindstryd naelskraap deur die verdedigende en latere w\u00eareldkampioen suid-afrika uit die toernooi geskakel.\n\n\n=== vyfnasies / sesnasies ===\nfrankryk se enigste jaarlikse toernooi is die sesnasies-toernooi waar hulle teen vyf ander europese lande speel: engeland, ierland, itali\u00eb, skotland en wallis. die sesnasies het begin as die tuisnasies-toernooi in 1883 en frankryk het in 1910 by hulle aangesluit om sodoende die vyfnasies te vorm. in 1932 is frankryk weens beweerde professionaliteit in die destydse amateursport uit die toernooi gesit, maar het in 1947 weer by di\u00e9 toernooi aangesluit. hulle het die toernooi in 1954 vir die eerste keer gewen en die titel met beide engeland en wallis gedeel. in die volgende seisoen het frankryk die titel weer met wallis gedeel en in 1959 vir die eerste keer alleenlik ingepalm. die span se langste tussenpose in titels was 37 jaar (1910\u20131954).\nas deel van die sesnasies-toernooi ding frankryk sedert 2007 met itali\u00eb om die giuseppe garibaldi-trofee en sedert 2018 met skotland om die auld alliance-trofee mee. oor die hele geskiedenis van die toernooi heen is frankryk die derde suksesvolste land, hulle het elf kampioenskappe minder as engeland ingepalm. daar moet egter in ag geneem word dat frankryk in 34 toernooie minder as die tuisnasies deelgeneem het. frankryk het ook bykans dieselfde aantal toernooie gewen waaraan hulle deelgeneem het as engeland oor dieselfde tydperk heen; frankryk is ook die suksesvolste span in die naoorlogse tydperk (1945\u2013hede). frankryk het die titel tot dusver 18 keer gewen en die kampioenskap agt keer gedeel. hulle het tot dusver met tien grand slams weggestap. die wedstryde tussen engeland en frankryk word dikwels \u201cle crunch\u201d genoem.\n18 ongedeelde titels (1959, 1961, 1962, 1967, 1968, 1977, 1981, 1987, 1989, 1993, 1997, 1998, 2002, 2004, 2006, 2007, 2010, 2022)\n8 gedeelde titels (1954, 1955, 1960, 1970, 1973, 1983, 1986, 1988)\n10 grand slams (1968, 1977, 1981, 1987, 1997, 1998, 2002, 2004, 2010, 2022)\n\n\n=== ander toetswedstryde ===\ngedurende die amateurtydperk het frankryk maandelange oorsese toere onderneem, waartydens hulle teen ander nasionale spanne, plaaslike saamgestelde spanne en klubspanne gespeel het. eweneens het oorsese spanne na frankryk getoer.\nteen die jaar 2000 het die oorsese toere volgens die ou tradisie tot \u2019n einde gekom, aangesien die professionalisering van die rugbyspel te min tyd vir toere oorlaat (\u2019n uitsondering is die britse en ierse leeus se vierjaarlikse toere). deesdae is toetswedstryde teen die spanne van die suidelike halfrond en ander spanne buite die sesnasies-toernooi tweekeer per jaar moontlik. gedurende juniemaand se midjaarrugbytoetsreeks vertrek frankryk na die suidelike halfrond en gedurende novembermaand se eindjaarrugbytoetsreeks tree frankryk as gasheer op. as deel daarvan ding frankryk sedert 1989 met australi\u00eb om die troph\u00e9e des bicentenaires (geskenk ter geleentheid van die tweede eeufees van die franse rewolusie) en sedert 2000 teen nieu-seeland om die dave gallaher-trofee (genoem na david \u201cdave\u201d gallaher, die kaptein van die \u201coriginal all blacks\u201d van 1905/06, wat tydens die eerste w\u00eareldoorlog in frankryk gesneuwel het) mee.\n\n\n=== olimpiese spele ===\nfrankryk het drie keer aan olimpiese rugbytoernooie deelgeneem. hulle is een keer as olimpiese kampioen gekroon en twee keer in die eindstryd verslaan (in albei gevalle deur die verenigde state).\n\n1900: olimpiese kampioen\n1920: naaswenner\n1924: naaswenner\n\n\n=== europese nasiesbeker ===\ndie franse nasionale span het tussen 1935 en 1954 aan die europese nasiesbeker deelgeneem en gedurende hierdie tydperk al die ses toernooie gewen. aansluitend het die franse beheerliggaam vanaf 1965 net met die reserwespan france a aan die europese nasiesbeker deelgeneem \u2013 met uitsondering van die wedstryde teen die ho\u00ebr gekeurde span roemeni\u00eb \u2013 en tot hul uiteindelike onttrekking in 1997 nog 20 titels gewen.\n\ntiteloorwinnings deur die nasionale span (6): 1935, 1936, 1937, 1938, 1952, 1954\ntiteloorwinnings deur france a (20): 1965/66, 1966/67, 1967/68, 1969/70, 1970/71, 1971/72, 1972/73, 1973/74, 1975/76, 1977/78, 1978/1979, 1979/80, 1981/82, 1983/84, 1984/85, 1985\u20131987, 1987\u20131989, 1989/90, 1990\u20131992, 1992\u20131994\n\n\n=== mediterreense spele ===\ntot op hede is tydens mediterreense spele vier rugbytoernooie aangebied. die franse nasionale span het aan al die toernooie deelgeneem en gedurende hierdie tydperk al die vier toernooie gewen.\n\ntiteloorwinnings (4): 1955, 1979, 1983, 1993\n\n\n== spelers ==\n\n\n=== huidige span ===\ndie volgende spelers het die franse span gevorm tydens die rugbyw\u00eareldbeker 2023:\n\n\n=== bekende spelers ===\ntwaalf voormalige franse spelers is vir hul uitstekende prestasies in w\u00eareldrugby se heldesaal opgeneem:\ndaarbenewens is pierre de coubertin (vir sy invloed op die sport) ingeskryf. w\u00eareldrugby het drie franse spelers as speler van die jaar benoem: fabien galthi\u00e9 (in 2002), thierry dusautoir (in 2011) en antoine dupont (2021).\n\n\n=== spelerstatistieke ===\nvervolgens die belangrikste statistieke van frankryk se spelers. die spelers wat met * gekenmerk is, is nog aktief en kan hul statistieke verbeter.\n(korrek teen oktober 2023)\n\n\n=== spelerkeuring en -voorbereiding ===\nin desember 2016 het die ffr-president bernard laporte \u2019n verandering in die keuringskriterias vir internasionale toernooie aangekondig, waarvolgens net spelers vir die nasionale span mag speel wat franse staatsburgers is. di\u00e9 regulasie is bykomend tot w\u00eareldrugby se re\u00ebls, waarvolgens spelers vir nasionale spanne gekeur mag word, nadat hulle ten minste drie jaar rugby in die betrokke land gespeel het. n\u00e1 31 desember 2020 beloop die tydperk volgens die re\u00ebl vyf jaar. voor die verandering in die ffr se regulasies kon ook spelers met \u2019n franse herkoms vir die nasionale span speel, al was hulle nie franse staatsburgers nie. as gevolg daarvan het frankryk tydens sesnasies die minste aandeel buitelandse spelers in sy span.sedert die 1970\u2019s berei die nasionale span op sy tuiswedstryde in die fasiliteite van die club shell in rueil-malmaison voor. vanaf 1980 tot 2002 het hulle die boedel la voisine in clairefontaine-en-yvelines gebruik, wat in besit van die pernod ricard-groep en aan die franse beheerliggaam beskikbaar gestel is. di\u00e9 kasteeltjie naby die centre technique national fernand-sastre staan ook as ch\u00e2teau ricard bekend. sedert 2002 word elke tuiswedstryd in die centre national du rugby in marcoussis voorberei, wat oor al die nodige fasiliteite beskik.\n\n\n== afrigters ==\nfrankryk het in 1964 sy eerste hoofafrigter benoem: jean prat. die huidige hoofafrigter is fabien galthi\u00e9 wat die pos in 2020 oorgeneem het.\n\n\n== toekennings ==\ndie internasionale rugbyraad, sedert 2014 w\u00eareldrugby, het frankryk in 2002 as \u201cspan van die jaar\u201d benoem.\n\n\n== sien ook ==\n\n\n== verwysings ==\n\n\n== verdere leesstof ==\n(en)  philip dine (2001). french rugby football\u2014cultural history. berg. isbn 978-1-85973-327-1.\n(fr)  ian borthwick (2006). france/all blacks: 100 ans de rencontres. papeete: au vent des \u00eeles. isbn 2-915654-07-7.\n(fr)  henri garcia (2011). la fabuleuse histoire du rugby. parys: \u00e9ditions de la martini\u00e8re. isbn 978-2-7324-4528-1.\n(en)  alex potter, georges duthen (1961). the rise of french rugby. wellington: a.h. & a.w. reed. pp. 83\u201391.\n\n\n== eksterne skakels ==\n(fr)  amptelike webwerf van die franse rugbyfederasie\n(en)  frankryk by w\u00eareldrugby\n(en)  frankryk op planet rugby"