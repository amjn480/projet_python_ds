"els castells s\u00f3n les torres humanes que es construeixen des de fa m\u00e9s de dos-cents anys (se'n troben refer\u00e8ncies ja al segle xviii) al camp de tarragona i al pened\u00e8s, com a resultat de l'expansi\u00f3 de la muixeranga valenciana. a partir dels anys 80 del segle xx els castells es van anar estenent progressivament per tot catalunya (incloent-hi la catalunya del nord) i les illes balears.  s\u00f3n un s\u00edmbol molt potent de la identitat i la cultura catalana. des del 16 de novembre de 2010, els castells s\u00f3n patrimoni cultural immaterial de la humanitat per la unesco.el quasi centenar de colles existents actualment estan formades per diverses persones amb l'objectiu d'aixecar castells de diversa complexitat. les construccions m\u00e9s habituals tenen les estructures b\u00e0siques d'1 (pilar), dos (torre), tres, quatre i cinc, tot i que ja s'han fet construccions de fins a 10 castellers a cada pis. pel que fa a l'al\u00e7ada, un nombre molt petit de colles han arribat a fer castells de deu pisos (d'acord amb la manera de comptar els pisos provinent dels or\u00edgens - ball dels valencians - quan els dos membres que culminen el castell es posaven totalment drets). a banda de la preparaci\u00f3 f\u00edsica i t\u00e8cnica o l'enorme suport social del fenomen casteller, l'element que es considera m\u00e9s determinant d'aquesta espectacular evoluci\u00f3 ha estat la incorporaci\u00f3 de les dones en una manifestaci\u00f3 popular i festiva reservada, fins fa tres d\u00e8cades, exclusivament als homes.\nles colles castelleres catalanes compten amb una coordinadora que regula i gestiona la seva activitat: la coordinadora de colles castelleres de catalunya. aquesta entitat acull i inclou les colles castelleres que fan castells a partir de sis pisos. segons cens de la coordinadora, el 2019 hi havia uns 12.000 castellers practicants.\n\n\n== hist\u00f2ria ==\n\n\n=== origen ===\nhom suposa l'origen dels castells, tal com s'entenen avui dia, en l'antic ball dels valencians, un dels que es realitzava en l'entorn de les processons religioses. aquests balls finalitzaven amb l'aixecament d'una construcci\u00f3 humana, que amb el temps va anar agafant import\u00e0ncia i al\u00e7ada, fins a independitzar-se del ball. n'\u00e9s una reminisc\u00e8ncia la muixeranga d'algemes\u00ed o la mojiganga de titaig\u00fces. al segle xvii la seva popularitat s'estengu\u00e9 fins al sud de catalunya on eren practicades al camp de tarragona i comarques dels voltants a les festivitats patronals de les viles.\nal segle xviii tamb\u00e9 es feien les moixigangues, balls tamb\u00e9 amb construccions humanes, impulsades per l'esgl\u00e9sia cat\u00f2lica per evitar el desenvolupament de les torretes del ball dels valencians.\n\n\n=== els inicis ===\nel primer castell (\"castell de sis sostres, acompanyat de la dol\u00e7aina) \u00e9s de l'any 1770 a l'arbo\u00e7, i esta documentat a les notes hist\u00f2riques de la parr\u00f2quia i vila d'arb\u00f3s pel moss\u00e8n gaiet\u00e0 viaplana. als anys 1790 ja es feia servir la paraula \"castell\" per diferenciar-lo del ball de valencians. el bar\u00f3 de mald\u00e0, durant la seva estada a tarragona per les festes de santa tecla de 1793, anota al calaix de sastre que aquest any no es podran fer \"castells o sostres de gent amb un xiquet al capdamunt fent-hi la figuereta\" (referint-se a la posici\u00f3 habitual de l'enxaneta aguantant-se sobre un sol peu) per causa de la guerra (la guerra de la convenci\u00f3 contra els francesos). el 2 de febrer de 1801, per la candelera, apareixen a valls uns dels primers pilars, per\u00f2 no est\u00e0 prou documentat quina colla de les dues colles vallenques els port\u00e0 a terme. est\u00e0 documentat que s'havien fet un pilar de 3 el 1789 i un de 4 l'any seg\u00fcent a l'ermita del remei, a alcover. hi ha refer\u00e8ncies orals de l'any 1805 i refer\u00e8ncies escrites de 1815 de l'exist\u00e8ncia de dues colles a valls: la colla dels pagesos i la colla dels menestrals. les dues colles van anar canviant de nom al llarg del temps i actualment hom vol creure que l'actual colla vella dels xiquets de valls \u00e9s la continuadora de la dels pagesos, i la colla joves dels xiquets de valls la dels menestrals. la primera, que presumeix d'estar documentada des de 1791, es va erigir com la colla tradicional, mentre que la segona, fundada l'any 1813 pel cap de colla josep batet i llobera, era de tend\u00e8ncia lliberal. per tot aquest valor hist\u00f2ric, i especialment pel manteniment d'aquest art a trav\u00e9s dels segles, la poblaci\u00f3 de valls \u00e9s considerada el \"bressol dels castells\".\nhist\u00f2ricament, l'activitat castellera ha patit alts i baixos destacats (gaireb\u00e9 c\u00edclics), lligats estretament a per\u00edodes de crisi o bonan\u00e7a econ\u00f2mica, social o b\u00e8l\u00b7lica. aix\u00ed doncs, per exemple, la guerra del franc\u00e8s (1808-1814) i la primera guerra carlina (1833-1840), van sacsejar fortament l'activitat castellera. en un per\u00edode de m\u00e9s tranquil\u00b7litat (1819) es va al\u00e7ar el primer castell de vuit.\nambdues colles no actuaven nom\u00e9s a valls sin\u00f3 que se solien despla\u00e7ar a comarques ve\u00efnes contractades per actuar en festes majors o altres celebracions. els caps de colla administraven els diners rebuts i normalment disposaven de l'ajuda de la poblaci\u00f3 local a l'hora d'al\u00e7ar les construccions. aquesta col\u00b7laboraci\u00f3 va fer que posteriorment apareguessin dues colles m\u00e9s a tarragona (la colla dels pagesos i la colla dels pescadors), totes dues amb un bon nombre de castellers vallencs. a vilafranca del pened\u00e8s, la gran afici\u00f3 i admiraci\u00f3 pels castells feia que durant moltes d\u00e8cades es contractessin les colles vallenques fins a tres cops l'any: per la diada de sant f\u00e8lix i per les festes de les dues confraries vilafranquines m\u00e9s populars, la del roser i la de la muixerra. el nom de les dues confraries va identificar durant d\u00e8cades les dues colles de valls.\n\n\n=== primera \u00e8poca d'or (1851-1889) ===\nde mica en mica la rivalitat entre les colles de valls va fer que les seves construccions fossin cada vegada de m\u00e9s dificultat; aix\u00ed el 1835 ja s'havien fet els primers tresos de vuit i el pilar de set, i el 1845 es va intentar el primer 3 de 9 amb folre, tot i que no es va carregar fins un any m\u00e9s tard.\nla primera \u00e8poca d'or dels castells no es dona per comen\u00e7ada fins al 1851, quan durant les festes de santa tecla de tarragona es descarreg\u00e0 per primera vegada a la hist\u00f2ria el 3 de 9 amb folre. el 1853, el periodista joan ma\u00f1\u00e9 i flaquer publica al diario de barcelona una cr\u00f2nica sobre l'actuaci\u00f3 castellera per les festes de torredembarra amb el nom de \"fiesta popular\". en aquest article esmenta que s'hi van fer castells de la magnitud del 3 de 9 amb folre, 4 de 9 amb folre, 2 de 8 amb folre, 5 de 8, 3 de 8 aixecat per sota i fins i tot el pilar de set amb folre caminat. en aquests primer anys hi ha altres refer\u00e8ncies no gens clares que poden induir a pensar que es va fer el pilar de 7 sense folre, la torre de vuit aixecada per sota, i el 3 de 9 sense folre, per\u00f2 s\u00f3n dades que no s'han pogut contrastar i realment s\u00f3n molt poc fiables.l'espectacular augment en l'al\u00e7ada de les construccions va anar modificant la posici\u00f3 dels dos nois que les culminaven, que inicialment es posaven drets (s'aixecaven), tal com encara fan les moixerangues valencianes. a la segona meitat del segle xix, nom\u00e9s l'enxaneta es posava dret sobre l'aixecador (n'han quedat alguns testimonis gr\u00e0fics) fins a normalitzar-se progressivament el que ara anomenem pom de dalt.afectada temporalment part de la poblaci\u00f3 catalana pel c\u00f2lera, es tornen a veure grans construccions per tot el camp de tarragona i el pened\u00e8s. un altre text escrit pel doctor ballester anuncia que el 19 d'agost del 1858 una de les colles de valls fa el pilar de vuit amb folre i manilles a vallmoll i que cinc dies m\u00e9s tard l'altra colla de la vila l'assoleix a ali\u00f3. el 1873 es podria haver fet a tarragona el 4 de 9 amb folre i l'agulla. durant tot aquest temps, vilafranca, tarragona i valls, i les seves poblacions properes, formen una mena de triangle on es fan el nombre m\u00e9s gran d'actuacions i les de m\u00e9s nivell.\nl'\u00e8poca castellera segueix en augment durant m\u00e9s de 10 anys a ritme imparable. als anys 1877 i 1878 a altafulla les dues colles vallenques hi fan el pilar de 8 amb folre i manilles. un any m\u00e9s tard, el 1879, a torredembarra la colla vella aixeca el 3 de 9 amb folre, 4 de 9 amb folre, 5 de 8, pilar de 7 amb folre i el 3 de 8. al mateix any per la festa major de valls, van fer el 3 de 9 amb folre, 4 de 9 amb folre, 5 de 8, pilar de 7 amb folre, 2 de 8 amb folre, 9 de 7, i 3 de 8 aixecat per sota. el 1881 hi ha escrits del que podria ser la millor actuaci\u00f3 de tots els temps: les dues colles de valls haurien descarregat a tarragona la torre de vuit neta, la nova hauria descarregat el 3 de 9 sense folre i carregat el 4 de 9 sense folre, castell el qual la vella hauria descarregat. aquest castell tamb\u00e9 hauria estat carregat per la colla nova el 29 d'agost de 1881 al catllar.el 30 d'agost del mateix any 1881, per sant f\u00e8lix, les colles alcen els 3 i 4 de 9 amb folre, 2 de 8 amb folre, 3 de 8 per sota, 5 de 8 i pilar de set amb folre. i per la diada del roser la vella assoleix el 4 de 8 amb agulla i el pilar de vuit amb folre i manilles. durant les fires de santa \u00farsula celebrades a valls l'any 1883 es produeix un altre moment hist\u00f2ric: les dues colles de valls intenten el 5 de 9 amb folre, castell que potser ja s'havia intentat vint anys abans per\u00f2 sense \u00e8xit. en la primera escomesa la vella el va carregar, i el de la nova va quedar en intent. totes dues van tornar a intentar-ho, per\u00f2 l'enxaneta de la nova va baixar quan nom\u00e9s quedava travessar. per la seva part la vella finalment el va assolir, carregat i descarregat, al tercer intent.\naquesta \u00e8poca esplendorosa dels castells es va acabar a les festes de santa tecla de l'any 1889, amb un gran nombre de castells de m\u00e0xima dificultat de vuit i nou pisos. amb tot, cal tenir en compte diversos factors importants: en aquells anys nom\u00e9s es comptaven com a v\u00e0lids els castells descarregats; els carregats molts cops es quedaven com una an\u00e8cdota que ni es recollia a les not\u00edcies, que eren de poca qualitat i sense imatges. tot plegat fa que les dades de moltes de les actuacions realitzades en aquests temps siguin ben poc fiables.\n\n\n=== decad\u00e8ncia (1889-1926) ===\nl'any 1889 l'activitat castellera va iniciar una progressiva davallada. la pr\u00e0ctica dels castells s'havia anat reduint i el nivell de les construccions recularia fins als m\u00e9s baixos de la seva hist\u00f2ria. el darrer quatre de vuit documentat \u00e9s del 1908 i als anys 20 els castells de m\u00e0xima dificultat eren: el quatre i el tres de set. diversos estudiosos apunten motius com ara l'arribada de la fil\u00b7loxera i l'obertura del ferrocarril entre valls i barcelona com una de les causes d'aquesta davallada a causa de la migraci\u00f3 cap a ciutat. tot i aix\u00ed hi va haver viles com la de vilafranca que no van deixar mai de contractar les colles de valls, una actitud fonamental per a la perviv\u00e8ncia dels castells fins als nostres dies. per aquesta perseveran\u00e7a, la pla\u00e7a de la vila de vilafranca s'ha guanyat el qualificatiu de \"la pla\u00e7a m\u00e9s castellera\". es podrien citar dos elements que van portar una petita millora en aquesta crisi: la instauraci\u00f3 de la mancomunitat de catalunya (1917) i la celebraci\u00f3 de les festes decennals de valls el 1921, que no s'aturaria fins al 1926 coincidint amb l'aparici\u00f3 de dues noves colles: xiquets de tarragona i nens del vendrell.\ntot i que les construccions van perdre al\u00e7ada en aquesta represa, l'aixecador i enxaneta es van mantenir acotats, tal com s'havia acabat fent a totes les grans construccions de les que es tenia mem\u00f2ria, i que eren les \u00faniques refer\u00e8ncies disponibles en aquells moments. les colles castelleres no van tornar a fer posar drets els membres que culminaven les construccions, per\u00f2, en canvi, es va mantenir la manera de comptar els pisos, donant a l'aixecador i l'enxaneta el valor d'un pis complet.\na tarragona no hi va haver cap actuaci\u00f3 castellera entre el 1913 i el 1921, a excepci\u00f3 de la del 1918 realitzada per un grup de castellers espontanis. al bienni 1923-1924 van tornar a actuar els xiquets de valls i amb motiu d'aquesta diada es van iniciar les converses per crear una nova colla: els xiquets de tarragona, que un any m\u00e9s tard va realitzar els primers assajos. hi ha estudiosos que afirmen que l'estrena oficial va ser aquell mateix 1925 i d'altres que creuen que va ser per santa tecla del 1926. en tot cas, la seva primera actuaci\u00f3 va finalitzar amb les seg\u00fcents construccions: quatre de sis, tres de sis, torre de cinc i pilar de quatre. el 1926 tamb\u00e9 va ser l'any del naixement de la colla nens del vendrell.\n\n\n=== renaixen\u00e7a (1926-1981) ===\namb l'aparici\u00f3 de les dues noves colles, i especialment per la del vendrell, es reanima la rivalitat, fet que propicia un augment de la competitivitat que repercutir\u00e0 en la qualitat dels castells. l'octubre de 1927 els nens del vendrell es divideixen en dues colles, els caneles i els mirons, i el 1930 la colla de tarragona tamb\u00e9 es parteix en la nova i la vella. a la festa major del vendrell de 1932 hi van actuar tres colles locals: nens, caneles i mirons.\nel 1929, tant les colles del vendrell com les de tarragona havien igualat el nivell de castells de les colles de valls. a l'any seg\u00fcent el tres i el quatre de set ja formaven part del repertori habitual de les colles de valls i fins i tot el 4 de 7 amb l'agulla va realitzar-se en un parell d'ocasions aquell mateix any. el 1931, per les decennals de la candela es tornava a respirar un gran ambient casteller a valls i, sobretot, hi havia ganes de superar les altres colles. tot plegat va fer apar\u00e8ixer rumors de qu\u00e8 la colla vella intentaria el quatre de vuit, que no es feia des del 1908, per\u00f2 finalment no es va provar per problemes amb la canalla. per la seva part la colla nova va intentar el cinc de set a l'antiga: amb un sol aixecador i un sol enxaneta. quan coronen l'estructura del tres, l'enxaneta passa a col\u00b7locar-se d'acotxador de la torre i qui havia fet d'acotxador al tres fa d'enxaneta a la torre.\nja el 1932 a l'arbo\u00e7 es viu una actuaci\u00f3 hist\u00f2rica per part de les dues colles de valls. la nova intenta el pilar de 5 aixecat per sota i descarrega el dos de sis i el tres de set aixecat per sota, mentre que la vella carrega el quatre de vuit i descarrega tamb\u00e9 el tres de set per sota i el dos de set. l'anterior torre de set era d'inicis de segle, un castell que es va perdre abans que el quatre de vuit. tamb\u00e9 cal destacar que per aquestes dates les colles van comen\u00e7ar a actuar una despr\u00e9s de l'altre i no al mateix temps com feien fins aleshores. aquell mateix any la colla vella va intentar el pilar de sis i dues vegades m\u00e9s el quatre de vuit per\u00f2 aquest cop sense carregar-lo. aquest castell no es descarregaria fins a la diada de sant f\u00e8lix de 1933 quan la colla nova ho va aconseguir despr\u00e9s d'haver-ho intentat una dotzena de vegades en el darrer any. un any m\u00e9s tard, el 1934, a torredembarra, la mateixa colla nova va carregar el primer tres de vuit del segle i va realitzar la que seria la millor actuaci\u00f3 fins al 1969: quatre de vuit, tres de vuit carregat, dos de set, tres de set aixecat per sota i cinc de set. cal dir que uns dies abans la colla va intentar el pilar de sis per sant f\u00e8lix per\u00f2 no se sap amb certesa si va ser carregat o va quedar en intent.\nla guerra civil (1936-1939) va estroncar l'indici de recuperaci\u00f3 i van desintegrar-se temporalment totes les colles existents.\nsortosament, per\u00f2, encara es va poder reprendre el proc\u00e9s i el 1939 es tornen a formar les colles a valls, tarragona i el vendrell. a valls, per voluntat expressa de les autoritats franquistes, les dues colles apareixen agrupades en una de sola. la fusi\u00f3 va donar pas a l'anomenada colla dels xiquets de valls, popularment coneguda com \"la barreja\".\naquell mateix any i novament a torredembarra, es va viure el primer quatre de vuit (carregat) de la postguerra, que va aconseguir la colla reunificada dels xiquets de valls.\nla colla dels xiquets de valls va liderar els anys seg\u00fcents el m\u00f3n casteller, seguits de prop pels nens del vendrell, que l'any 1946 descarreguen el seu primer quatre de vuit, castell que ja havien carregat l'any anterior. l'any 1947 els castellers de la colla vella es reorganitzaren de forma reeixida i van recobrar de nou la seva activitat castellera, sota el nom de colla vella, de forma ininterrompuda fins a l'actualitat. els castellers que havien format part de la colla nova dels xiquets de valls, no podent recuperar el seu antic nom, segueixen fent castells anomenant-se la muixerra.\nla muixerra descarrega el quatre de vuit i el dos de set en la seva primera actuaci\u00f3 i rivalitza durant aquells primers anys amb els nens del vendrell pel lideratge del m\u00f3n casteller. el 1951 els vendrellencs fan un pas endavant descarregant el primer tres de vuit del segle en la diada de santa teresa, castell que la muixerra carregaria a valls vuit dies m\u00e9s tard en la diada de santa \u00farsula. l'any 1952 la colla vella es consolida carregant aquest mateix castell i se suma al grup de colles capdavanteres.\ndespr\u00e9s d'uns anys amb alts i baixos i sense novetats destacables, el concurs del gran trofeu jorba-preciados a barcelona els anys 1964, 1965 i 1966, va revifar l'inter\u00e8s popular en un moment de m\u00e0xima rivalitat entre els nens i la vella. tot i que a les tres edicions va guanyar la colla vella de valls, en la darrera edici\u00f3 van saltar espurnes a causa d'un tres de set aixecat per sota en tercera ronda de la colla vella. els nens van protestar iradament i finalment la vella va decidir intentar el tres de vuit, un castell que feia 9 anys que no s'intentava i que finalment van aconseguir carregar.\ndespr\u00e9s d'aix\u00f2 els nens van carregar un any m\u00e9s tard un pilar de sis que va portar molta pol\u00e8mica per\u00f2 que tornarien a aconseguir un any despr\u00e9s.\nles darreres actuacions del 1969 van aportar actuacions glorioses, poc imaginables anys abans. fruit de l'estira-i-arronsa, els nens van descarregar el primer pilar de sis del segle xx. poques setmanes despr\u00e9s, el 12 d'octubre, la vella carreg\u00e0 el primer cinc de vuit del segle i tres dies m\u00e9s tard els nens descarregaven el quatre de vuit, tres de vuit i pilar de sis, actuaci\u00f3 que no es tornaria a repetir en 27 anys. el 26 d'octubre, la vella torn\u00e0 a carregar el cinc de vuit, descarreg\u00e0 el seu primer tres de vuit i intenta la primera torre de vuit amb folre del segle. finalment el 23 de novembre de 1969 s'assoleix una altra fita hist\u00f2rica quan els nens descarregaren en pr\u00f2pia pla\u00e7a el pilar de set amb folre, la primera construcci\u00f3 amb folre de la cent\u00faria.\n\n\n=== segona \u00e8poca d'or (1981-1993) ===\ntot i que puntualment les dones havien comen\u00e7at a participar en algunes construccions de castells, fou en els anys vuitanta quan van incorporar-se de forma habitual a les colles castelleres, de la m\u00e0 de colles com els bordegassos de vilanova, nascuts el 1972, o els minyons de terrassa, nascuts el 1979, essent aquesta la primera colla on van participar-hi plenament. des d'aquell moment s'ha viscut com un proc\u00e9s natural, at\u00e8s que per al\u00e7ar castells la for\u00e7a no \u00e9s la principal habilitat requerida, car la t\u00e8cnica t\u00e9 el paper fonamental i els castellers treballen junts en funci\u00f3 de l'al\u00e7ada i el pes. la introducci\u00f3 de la dona en els castells \u00e9s doncs la clau de volta indiscutible que propiciar\u00e0 el gran creixement i els extraordinaris assoliments del per\u00edode actual, tot i que l'inici d'aquesta \u00e8poca es pot dir que t\u00e9 el protagonisme de dues colles encara formades exclusivament per homes. el 1981 es van poder veure el primer castell de nou del segle xx, el 4 de 9 amb folre descarregat per la colla vella dels xiquets de valls i el primer 5 de 8 descarregat del segle a c\u00e0rrec de la colla joves dels xiquets de valls, ambd\u00f3s a la pla\u00e7a del blat de valls a la jornada castellera de la tradicional diada de santa \u00farsula.en els seg\u00fcents anys la colla joves dels xiquets de valls (1986), els castellers de vilafranca (1987), els minyons de terrassa (1988) i la colla jove xiquets de tarragona (1993) tamb\u00e9 assoliren castells de nou pisos. els minyons de terrassa carregaren al raval de montserrat de la seva ciutat, i en el marc de la seva diada de la colla, el primer dos de nou amb folre i manilles de la hist\u00f2ria, donant inici al que es coneixer\u00e0 com a \u00e8poca de plat\u00ed.\n\n\n=== \u00e8poca de plat\u00ed (1993-actualitat) ===\nen aquesta \u00e8poca el fet casteller es caracteritza per l'expansi\u00f3 territorial, l'increment de la popularitat i el ress\u00f2 als mitjans de comunicaci\u00f3 i l'assoliment de noves construccions de gamma extra. pel que fa a l'expansi\u00f3 territorial, durant la d\u00e8cada de 1990 sorgeixen moltes colles castelleres a poblacions llunyanes de l'\u00e0mbit tradicional, com a lleida, matar\u00f3, manresa, salt, a m\u00e9s d'arribar el fet casteller a la catalunya nord i a mallorca. despr\u00e9s del creixement dels anys noranta, en els primers anys del segle xxi la formaci\u00f3 de noves colles \u00e9s menor i en desapareixen algunes, mantenint-se el nombre de colles castelleres entre 50-60. a partir de 2006, tamb\u00e9 es produeix una certa exportaci\u00f3 dels castells, i a xile, i posteriorment al brasil, es formen colles amb la intenci\u00f3 que el jovent de barris marginals s'integri en una activitat que els ensenya a treballar en equip. actualment, entre les desenes de colles existents, tamb\u00e9 s'hi ha de comptar la que hi ha a la xina.\nrespecte a la consecuci\u00f3 de noves estructures, en aquesta \u00e8poca de plat\u00ed, a banda que s'assoleixen les que es van aconseguir a la primera \u00e8poca d'or, tamb\u00e9 es creen nous castells de m\u00e0xima dificultat.\nel 2 de 9 amb folre i manilles, despr\u00e9s d'haver-lo carregat els minyons de terrassa el 21 de novembre de 1993 i de carregar-lo tamb\u00e9 la colla joves dels xiquets de valls l'any 1994, es descarrega per primera vegada en la diada de santa \u00farsula del 23 d'octubre de 1994 per part de la colla vella. a m\u00e9s d'aquest 2 de 9, la colla joves tamb\u00e9 va carregar-lo. el seg\u00fcent castell de l'anomenada \"gamma extra\" va ser el pilar de 8 amb folre i manilles, carregat per primer cop al segle xx pels castellers de vilafranca a la diada de sant ramon de 1995 (31 d'agost) a vilafranca (el descarregarien per primera vegada 2 anys despr\u00e9s, el 28 de setembre de 1997 tamb\u00e9 a vilafranca).\ndurant la d\u00e8cada dels 90 se succe\u00efren les actuacions hist\u00f2riques, aix\u00ed, per la diada de la merc\u00e8 de 1995 (24 de setembre), els minyons de terrassa aconseguien carregar a barcelona un altre dels castells m\u00edtics del segle xix, el 5 de 9 amb folre, intentat per primera vegada al segle xx per la colla jove xiquets de tarragona, tot just feia una setmana. la supercatedral va ser descarregada per primer cop l'any seg\u00fcent per la colla vella dels xiquets de valls el 27 d'octubre de 1996. tamb\u00e9 durant l'any 1996 es va poder veure un altre castell in\u00e8dit, el 4 de 9 amb folre i l'agulla, que van carregar els castellers de vilafranca per la diada de tots sants (1 de novembre) i que descarregarien un any despr\u00e9s a la mateixa diada.\nl'any 1998 port\u00e0 la consecuci\u00f3 de dos castells m\u00edtics m\u00e9s: el 4 de 9 sense folre i el 3 de 10 amb folre i manilles. el quatre de nou, que suposava un salt t\u00e8cnic extraordinari en els troncs dels castells, el van descarregar els minyons de terrassa durant les festes de sant narc\u00eds (25 d'octubre) a girona. durant aquell any tamb\u00e9 es va viure una cursa per a assolir el primer castell de 10 pisos de la hist\u00f2ria. despr\u00e9s que els castellers de vilafranca es plantegessin sense \u00e8xit el 4 de 10 amb folre i manilles, els minyons de terrassa i els castellers de vilafranca comen\u00e7aren a assajar el 3 de 10 amb folre i manilles. el primer intent el realitzaren els minyons durant la seva festa major (5 de juliol). despr\u00e9s, per sant f\u00e8lix (30 d'agost) i tots sants, els castellers de vilafranca realitzaren sengles intents d'aquest mateix castell, que finalment aconseguiren carregar el 15 de novembre a vilafranca. una setmana despr\u00e9s, els minyons el descarregarien en el transcurs de la seva diada. encara durant el segle xx s'aconseguirien dos castells m\u00e9s de gamma extra: el 2 de 8 sense folre, carregat per primer cop pels castellers de vilafranca per tots sants de 1999 i el 3 de 8 aixecat per sota, descarregat per la colla vella dels xiquets de valls a vila-rodona el 7 de novembre de 1999.\ndurant els primers anys del segle xxi es mant\u00e9 la din\u00e0mica assolida i els castells de 9 i de gamma extra es realitzen de forma continuada. la colla vella dels xiquets de valls estren\u00e0 el 9 de 8, castell que van descarregar per primer cop el 7 d'octubre de 2001 a la diada del mercadal a reus. aquest castell el tornaren a assolir 2 anys despr\u00e9s en la mateixa diada, i en ambd\u00f3s casos es realitz\u00e0 amb 3 enxanetes. l'any 2005 es va aconseguir carregar per primer cop el 2 de 9 amb folre, aquest castell, resultat de treure les manilles al 2 de 9 amb folre i manilles, \u00e9s considerat de dificultat extrema i el van carregar els castellers de vilafranca durant la diada de sant f\u00e8lix. tamb\u00e9 cal destacar l'assoliment del 3 de 9 amb folre i l'agulla, castell carregat per primer cop l'any 2008 pels minyons de terrassa durant la seva diada (16 de novembre) i descarregat l'any seg\u00fcent pels castellers de vilafranca a la diada de sant ramon.\nen la diada de tots sants de 2010 els castellers de vilafranca van descarregar el primer 2 de 8 sense folre, 11 anys despr\u00e9s d'haver estat els primers a carregar aquesta torre d'enorme dificultat t\u00e8cnica. en la mateixa diada, els capgrossos de matar\u00f3 esdevenien la cinquena colla en assolir un castell de gamma extra amb el seu primer 2 de 9 amb folre i manilles descarregat. igualment, l'any seg\u00fcent, el 23 de setembre i durant la diada de santa tecla, la colla jove xiquets de tarragona esdevenia la 6a colla en aconseguir la categoria de gamma extra en carregar el seu primer 5 de 9 amb folre, 16 anys despr\u00e9s de ser la primera colla a intentar-lo a l'era moderna. el 22 de novembre de 2015 els minyons de terrassa van aconseguir carregar i descarregar el 4 de 10, castell que podia considerar-se el sostre fins aquell moment. per\u00f2 el 2019, per santa \u00farsula, les dues colles de valls van aconseguir carregar el 3 de 9 net (o sense folre), una construcci\u00f3 que semblava inabastable per la seva enorme dificultat t\u00e8cnica.\nl'any 2020, a causa de la pand\u00e8mia de la covid-19, es van haver de cancel\u00b7lar gran part de les actuacions. l'\u00faltima d'aquell any es va fer el 8 de mar\u00e7, quan els castellers de sabadell van descarregar un 4 de 8 a barber\u00e0 del vall\u00e8s. el carro gros va ser el castell de m\u00e9s envergadura d'aquell any; tamb\u00e9 descarregat pels castellers de barcelona per santa eul\u00e0lia el 8 de febrer.\n\n\n== lema casteller ==\nels castellers tenen un lema, sorgit d'un vers de l'obra els xiquets de valls de josep anselm clav\u00e9: \"for\u00e7a, equilibri, valor i seny\". aquest resumeix les caracter\u00edstiques d'un casteller:\n\nfor\u00e7a: s\u00f3n persones que antigament acostumaven a ser corpulentes. l'origen dels castells rau en una \u00e8poca en qu\u00e8 el poble estava acostumat a feines molt dures. en aquells temps els castellers eren persones acostumades a fer grans esfor\u00e7os en el seu dia a dia. tot i que sempre \u00e9s aconsellable un bon estat f\u00edsic, actualment es valora molt m\u00e9s la t\u00e8cnica que la for\u00e7a.\nequilibri: el fet d'estar una persona sobre l'altra i, en la majoria de castells, a m\u00e9s amb altres persones en el mateix pis, implica un sentit de l'equilibri i la confian\u00e7a en els altres molt fort. de totes maneres el m\u00e9s important \u00e9s tractar de ser equilibrats en tots els sentits.\nvalor: una caracter\u00edstica de tots els castellers, especialment dels que pugen al castell, sobretot la canalla, per\u00f2 tamb\u00e9 dels que aguanten la construcci\u00f3 des del seu peu.\nseny: tant a l'hora de planificar un castell, com a l'hora d'assajar-lo i tirar-lo a pla\u00e7a, es necessita que tothom tingui seny, ja que de l'esfor\u00e7 i concentraci\u00f3 de tots dep\u00e8n l'\u00e8xit del castell.tot i que el lema casteller es fonamenta tradicionalment en aquests quatre mots, n'hi ha molts d'altres igual, tant o m\u00e9s importants, necessaris per a la bona execuci\u00f3 de la pr\u00e0ctica castellera: const\u00e0ncia, treball, esfor\u00e7, regularitat, confian\u00e7a, compenetraci\u00f3, germanor, sort, etc.\n\n\n== vestuari ==\nla vestimenta actual del casteller \u00e9s una indument\u00e0ria tradicional: camisa de color amb escut de la colla, pantal\u00f3 blanc, faixa i mocador. el primer cop que es va fer castells amb un uniforme amb camises del mateix color i pantalons blancs fou en una actuaci\u00f3 de la colla vella dels xiquets de valls a l'exposici\u00f3 internacional de barcelona de 1929, i la innovaci\u00f3 es va estendre r\u00e0pidament per\u00f2 no sense pol\u00e8mica.la canalla (habitualment dosos, aixecador i enxaneta) duen casc al cap per seguretat. es recomana no dur rellotge, ulleres, o altres accessoris que puguin ser perillosos en el contacte amb altres castellers.\n\ncamisa: de m\u00e0niga llarga i del color caracter\u00edstic que distingeix cada colla castellera. normalment incorpora amb l'escut de la formaci\u00f3 cosit al pit sobre la butxaca. l'\u00fanica colla que no llueix escut s\u00f3n els bordegassos de vilanova. fa unes d\u00e8cades alguna colla va portar el nom de la colla o la ciutat escrit a l'esquena. aquest costum s'abandon\u00e0 fins que fou recuperat per la colla jove de barcelona. la camisa du coll de camisa que els castellers dels pisos baixos del tronc solen mossegar per tal de no quedar arrugat sota el peu del casteller del damunt. a l'estiu, \u00e9s habitual veure les camises arremangades, i a principi i final de temporada, si la camisa no \u00e9s suficient per resguardar del fred, hom usa samarreta per sota.pantal\u00f3: el pantal\u00f3 que vesteixen els castellers \u00e9s de color blanc, i prou resistent per aguantar l'estrebada d'una persona pujant sense trencar-se, car hom s'agafa del pantal\u00f3 en un dels moviments de pujada, i de cintura alta i estreta o ben afermada per evitar que llisqui durant el pas dels castellers i provocar caigudes o deixar a la vista la roba interior.faixa: preferiblement negra, i de llargada i amplada variables, s'enrotlla al voltant del cos a l'al\u00e7ada dels ronyons i t\u00e9 una doble funci\u00f3: protegir la zona lumbar dels esfor\u00e7os que rep per les c\u00e0rregues i els moviments de l'estructura, i serveix com un dels punts de suport perqu\u00e8 els castellers puguin fer les maniobres de pujada i baixada del castell.cal\u00e7at: els castellers que estan al tronc, folre i manilles van descal\u00e7os, per\u00f2 els membres que componen la pinya naturalment van cal\u00e7ats.mocador: molt llarg, de forma triangular i de color vermell amb punts blancs per a totes les colles. originalment servia per cobrir-se el cap per\u00f2 amb el temps ha anat adoptant d'altres funcions, a m\u00e9s de l'original i la purament ornamental. a la pinya, es pot dur lligat al cap per protegir els cabells de les trepitjades i estrebades de la gent que puja o per evitar que els cabells molestin a la cara a la persona que ve al darrere, o b\u00e9 lligat als canells serveix per donar un punt de suport a les mans que acompanyen l'apuntalament del tronc. en algunes colles els castellers del tronc se'l lliguen a la cama dreta, per sobre del genoll per donar un punt de suport a la pujada dels castellers dels pisos superiors i, en qualsevol posici\u00f3, lligat a la cintura assegura que la faixa no es desenrotlli. la variant m\u00e9s usual en la decoraci\u00f3 del mocador \u00e9s la de dur-hi brodat l'escut de la colla, per\u00f2 tamb\u00e9 es veuen mocadors commemoratius de diades o actes assenyalats amb diferents missatges estampats. una altra variant actualment caiguda en des\u00fas \u00e9s la de portar el mocador ribetejat amb la senyera. no \u00e9s normal veure mocadors castellers que no siguin vermells, l'excepci\u00f3 s\u00f3n els castellers de sant feliu, que per destacar millor del color rosa de la seva camisa els porten negres amb punts blancs.casc: la canalla dels pisos superiors du casc per seguretat, tant en assaig com en pla\u00e7a. el casc casteller es va generalitzar despr\u00e9s d'alguns anys de desenvolupament en qu\u00e8 algunes colles havien comen\u00e7at a adoptar-lo. durant la temporada 2006-07 ja va demostrar la seva efectivitat a l'hora d'evitar possibles lesions craneoencef\u00e0liques a les caigudes, per acotxador i enxaneta, i queda pendent l'estudi per als dosos. el casc, de poliestir\u00e8 expandit \u00e9s dissenyat i fabricat per la casa nzi, amb un pes de 230 grams i dimensions de 24 cm x 21 cm x 18 cm.\n\n\n== parts del castell ==\nun castell est\u00e0 format per diferents parts, que tenen diferents funcions i maneres de construir-se:\n\npinya : \u00e9s la base del castell. \u00e9s on es troba el gruix de persones, que donen suport al castell. els castellers que formen la pinya ho poden fer de: baix, contrafort, primera m\u00e0, segona m\u00e0 (i successives), lateral, vent, agulla, crossa, o formar part dels diferents cordons conc\u00e8ntrics de refor\u00e7 i protecci\u00f3, que tenen la doble funci\u00f3 d'estintolar el tronc i de fer de coix\u00ed hum\u00e0 per esmorteir els impactes en cas de caiguda. el darrer cord\u00f3 de la pinya fa pressi\u00f3 amb els bra\u00e7os estirats i vigila el desenvolupament del castell.tronc : \u00e9s la part visible del castell, formada pels pisos compresos des dels baixos fins al pis immediatament anterior al de dosos. determina el grau de dificultat del castell, pel nombre de persones implicades, segons la quantitat i l'al\u00e7ada de les rengles (cada una de les columnes del castell) del tronc. el tronc est\u00e0 format pels baixos, els segons (el primer pis visible en castells sense folres), els ter\u00e7os, a sobre dels segons i successius.pom de dalt: s\u00f3n els tres darrers pisos del castell i sempre tenen la mateixa composici\u00f3, independentment del castell: de baix a dalt, els dosos, format per dues persones, l'acotxador (normalment el m\u00e9s petit del castell, que est\u00e0 amb un peu a cada dos, i acotxat agafat als bra\u00e7os dels dosos), i per \u00faltim l'enxaneta (que trepitja als dosos i passa per sobre de l'acotxador, que li fa de subjecci\u00f3, i quan aquest fa l'aleta, \u00e9s quan el castell est\u00e0 carregat).folre : se situa a sobre de la pinya, que en aquest cas es diu soca, i t\u00e9 gaireb\u00e9 la mateixa forma que una pinya de castell sense folre. s'utilitza per a subjectar als ter\u00e7os i ajudar els segons en castells de m\u00e9s dificultat. per exemple: el 3 de 9 amb folre.manilles: s\u00f3n els castellers situats sobre el folre, al nivell dels ter\u00e7os, i que ajuden a subjectar als quarts. se sol utilitzar en els pilars de 8 (vegeu pilar de 8 amb folre i manilles), les torres de 9 (vegeu 2 de 9 amb folre i manilles), o en els castells de 10 (vegeu 3 de 10 amb folre i manilles).puntals: s\u00f3n els castellers situats sobre les manilles, al nivell de quarts (vegeu el pilar de 9 amb folre, manilles i puntals).\nm\u00fasics: s\u00f3n els castellers situats fora de la pinya i s\u00f3n els encarregats, mitjan\u00e7ant el toc tradicional, de marcar l'inici de l'intent, aix\u00ed com de marcar quan el castell s'ha coronat i ha finalitzat. est\u00e0 comport pels grallers i tabalers.per construir un castell, els baixos -un per cada rengle del castell- s'han d'agafar pels bra\u00e7os i s'ha de comprovar que el castell estigui ben quadrat, aleshores els contraforts, per evitar la deformaci\u00f3 de l'estructura, s'agafen al seu darrere i les agulles entren a l'interior del cercle que marquen els baixos amb els bra\u00e7os en l'aire encarats amb els baixos. a continuaci\u00f3 les crosses es col\u00b7loquen suportant les aixelles de cada baix, les primeres mans rere el contrafort, les mans laterals als costats de les primeres mans, i finalment els vents es col\u00b7loquen entre els laterals, per a continuaci\u00f3 entrar els diferents cordons de la pinya.\nquan la pinya est\u00e0 muntada, els segons hi pugen a sobre, cadascun sobre el seu baix corresponent, i s'agafen pels bra\u00e7os, mentre que la pinya els ancora fixant natges i cuixes. un cop comprovat que el castell segueix quadrat i \u00e9s estable, pugen els ter\u00e7os, que s'agafen i fan l'\u00faltima comprovaci\u00f3 de deformaci\u00f3. la pressi\u00f3 de la pinya ha d'anar augmentant gradualment a mesura que es carrega pes al tronc. si el castell est\u00e0 b\u00e9, es dona l'ordre de pujar quarts i sonen les gralles.\n\n\n== preparaci\u00f3 i accidentalitat ==\nels castellers assagen per poder realitzar les millors construccions. habitualment els castells s'assagen per trams: muntatge de pinya, tronc, pom de dalt, canalla, o combinacions parcials de trams per agafar pr\u00e0ctica i confian\u00e7a, i per provar els llocs per les persones que en cada actuaci\u00f3 poden assistir, car als assaigs no tota la colla es pot reunir.\nels assaigs es realitzen habitualment a cobert i les colles disposen de mitjans que permeten practicar amb un risc redu\u00eft de prendre mal sense que calgui la pres\u00e8ncia de tota l'estructura del castell per practicar, i per tant es redueix el risc de lesions a pla\u00e7a. els mitjans habituals consisteixen en assaigs amb barra dreta i espatlleres, per tenir elements de suport addicional, i xarxes amb forats en qu\u00e8 caben els castellers.abans i despr\u00e9s de cada assaig \u00e9s prudent una sessi\u00f3 d'escalfament i estiraments per preparar els m\u00fasculs i evitar lesions per l'esfor\u00e7.\nnom\u00e9s es coneixen quatre accidents mortals: el primer a la mas\u00f3 al segle xix, el segon d'un acotxador dels nois de la torre a barber\u00e0 del vall\u00e8s el 1983, el tercer a matar\u00f3 el 2006, fet que va impulsar l'\u00fas del casc entre la canalla, i el quart fou un membre dels minyons de l'arbo\u00e7, el 15 setembre del 2011, que va rebre un fort cop a la segona v\u00e8rtebra cervical arran d'una caiguda d'un 2 de 7 dels castellers d'esplugues a montblanc.\n\n\n=== estudi de sinistralitat infantil ===\nsegons un estudi realitzat entre el 1993-1996, les dades de sinistralitat infantil en la pr\u00e0ctica castellera comparades amb altres activitats s\u00f3n les que apareixen a continuaci\u00f3.\n\naltres estudis han arribat a resultats similars.\n\n\n=== altres dades ===\nfont:\n\nl'any 1996 el percentatge de castells que no van caure va ser del 92,81%\nl'any 2005 el percentatge de castells que no van caure va ser del 96,30%\nsegons un estudi del car realitzat el 2005, la capacitat d'absorci\u00f3 de la pinya de l'energia produ\u00efda per una caiguda oscil\u00b7la entre un 40 i 60%.\n\n\n== denominaci\u00f3 dels castells i dificultat ==\n\nla denominaci\u00f3 de cada castell ve donada per la seva al\u00e7ada (mesurada en pisos de diferent mida entre ells) i per la quantitat de persones per pis. el primer nombre indica les rengles (pilars) que componen cada nivell del tronc, i el segon nombre, el total de pisos. aix\u00ed, un tres de sis t\u00e9 un tronc format per 3 persones a cada pis (a excepci\u00f3 dels tres darrers) i una al\u00e7ada de 6 pisos (incloent-hi el pis ocult per la pinya, anomenat baixos).\naix\u00f2 varia en el cas dels castells amb l'agulla (tamb\u00e9 anomenats castells amb el pilar al mig), ja que en aquest cas el primer nombre \u00e9s la quantitat de rengles exteriors, \u00e9s a dir, sense comptar el pilar, i el segon n\u00famero, el de pisos; finalment, per assenyalar la pres\u00e8ncia del pilar al mig se'n diu que \u00e9s \"amb l'agulla\" o \"amb el pilar\". per tant, un 4 de 8 amb l'agulla consta de 4 persones i 8 pisos, a m\u00e9s d'un pilar de sis al mig.\nhi ha un tipus de castells que no tenen la mateixa elaboraci\u00f3 que la majoria. en aquests casos, les estructures duen el prefix aixecat per sota o per baix, i aix\u00f2 vol dir que s\u00f3n constru\u00efts a mesura que l'estructura sencera, en bloc, va pujant amunt, tot vorejant l'espectacularitat. el tres de set aixecat per sota n'\u00e9s un exemple.\nquan el castell t\u00e9 dues rengles, que s'agafen entre si, aquesta estructura pot ser anomenada torre: la torre de set \u00e9s l'equivalent al dos de set. mentre que si disposa d'una sola rengla, el castell no ser\u00e0 considerat com a tal, si no que es tractar\u00e0 d'un pilar (o espadat): per exemple, el pilar de 6 no pot ser anomenat un u de sis. els pilars, que tamb\u00e9 es poden dur a terme en qualsevol de les rondes d'una diada, apareixen sovint al final de cada representaci\u00f3, i actuen com a pilars de m\u00e8rit (els oficials) o de comiat (extraoficials i m\u00e9s petits). tamb\u00e9 hi ha els pilars de salutaci\u00f3 i de dol (normalment, un pilar de 4), o el vano de pilars, un conjunt de pilars on el nom ve determinat per l'espadat m\u00e9s alt. aix\u00ed, el vano de sis est\u00e0 format per un pilar de sis al centre, flanquejat per dos pilars de cinc que, al seu torn, s\u00f3n flanquejats per dos pilars de quatre.\ntamb\u00e9 s'especifica la pres\u00e8ncia de refor\u00e7os per al tronc com ho s\u00f3n el folre, les manilles o els puntals (o ajuts); anomenant-se al final del nom precedits de la preposici\u00f3 \"amb\"; com el pilar de 8 amb folre i manilles.\n\n\n=== popularitzaci\u00f3 ===\ntanmateix, i a conseq\u00fc\u00e8ncia de la riquesa del l\u00e8xic casteller, es troba l'exist\u00e8ncia de certs noms concrets per a determinats castells, popularitzats en molts casos pels mitjans de comunicaci\u00f3 i per les mateixes colles, amb la finalitat de fer-se entendre m\u00e9s f\u00e0cilment. a continuaci\u00f3 hi ha una llista de les estructures que gaudeixen d'un sobrenom, i el seu origen en cada cas: \n\n2 de 7: la pubilla dels castells. aquest sobrenom li don\u00e0 emili mir\u00f3 i ve a definir la seva t\u00e8cnica especial respecte els castells que l'acompanyen en una te\u00f2rica dificultat similar.\n4 de 8: el carro gros. quan aquesta estructura era el sostre del m\u00f3n casteller, portar-lo a les places representava haver de moure una gran quantitat de persones, ra\u00f3 per la qual es veia en poques ocasions; nom\u00e9s quan es volia demostrar el potencial de la colla.\n3 de 8: el pare dels castells. durant molts anys aquest castell nom\u00e9s va estar a l'abast de les grans colles. la seva dificultat especial respecte el nivell dels castells inferiors li han valgut aquest sobrenom.\n5 de 8: la catedral. gr\u00e0cies a la seva majestuositat i grandesa, aquest castell ha estat sovint considerat com la catedral dels castells.\n5 de 9 amb folre: la supercatedral. en contraposici\u00f3 i comparaci\u00f3 al 5 de 8, la catedral.\n4 de 9 sense folre: el castell total. es considera aquesta estructura una de les m\u00e9s dif\u00edcils de totes les intentades fins al moment, ja que requereix una gran quantitat de castellers forts, molt d'equilibri, for\u00e7a mental, qualitat t\u00e8cnica, un important coneixement i grans capacitats castelleres.\n2 de 8 sense folre: la b\u00e8stia indomable. des que la colla joves xiquets de valls el va provar per primer cop, l'any 1987, fins al primer descarregat pels castellers de vilafranca, l'any 2010, es van dur a terme fins a 35 intents, sent tan sols 9 d'aquests arribats a carregar. aix\u00ed doncs, la b\u00e8stia indomable ha estat domesticada i descarregada en poques temporades i per nom\u00e9s una colla. la dificultat d'aquest castell rau en la seva fragilitat i en la capacitat de la colla de tenir un nombre redu\u00eft de castellers capa\u00e7os de no cometre cap error en la seva execuci\u00f3.\n3 de 10 amb folre i manilles: el col\u00f3s. a conseq\u00fc\u00e8ncia de les grans dimensions i quantitat de gent que necessita aquest castell, aviat va ser considerat pels mitjans de comunicaci\u00f3 amb aquest nom, tot fent refer\u00e8ncia a immensa est\u00e0tua del d\u00e9u helios, constru\u00efda a l'illa de rodes i amb el nom de col\u00f3s de rodes.de la mateixa manera que hi ha denominacions popularitzades d'alguns castells, la combinaci\u00f3 d'aquests a les diades tamb\u00e9 ha estat susceptible de rebre determinades denominacions. \u00e9s a dir, que si s'assoleixen tots tres castells en una sola diada, l'actuaci\u00f3 podr\u00e0 rebre els seg\u00fcents qualificatius: \n\ncl\u00e0ssica de 7: 3 de 7, 4 de 7, 2 de 6.\ncl\u00e0ssica de 8: 3 de 8, 4 de 8, 2 de 7.\ntripleta de 8: 3 de 8, 4 de 8, 2 de 8 amb folre.\ncl\u00e0ssica de 9: 3 de 9 amb folre, 4 de 9 amb folre, 2 de 8 amb folre.tripleta m\u00e0gica: 3 de 9 amb folre, 4 de 9 amb folre, 5 de 8.\ntripleta vilafranquina: 3 de 9 amb folre, 4 de 9 amb folre, 4 de 8 amb l'agulla.\ntripleta neta (o sense folre): 3 de 9 sense folre, 4 de 9 sense folre, 2 de 8 sense folre.la dificultat dels castells ve determinada per diferents factors: a) per l'al\u00e7ada, b) pel nombre de rengles, c) pel refor\u00e7 que requereixen, i d) per la t\u00e8cnica utilitzada. d'aquesta manera, a) un castell ser\u00e0 m\u00e9s dif\u00edcil com m\u00e9s al\u00e7ada guanyi (per ex: el tres de vuit \u00e9s m\u00e9s dif\u00edcil que el tres de set), b) un castell \u00e9s m\u00e9s dif\u00edcil que un altre si, amb els mateixos pisos d'al\u00e7ada, es compon de menys rengles (per ex: el dos de set \u00e9s m\u00e9s dif\u00edcil que el tres de set), exceptuant per a aquesta \u00faltima variable els castells compostos, com ara el 5, el 6, el 7 o el 9, o els castells amb agulla, que s\u00f3n de major dificultat que els simples (per ex: el cinc de set o el quatre de set amb agulla s\u00f3n m\u00e9s dif\u00edcils que el quatre de set), c) un castell t\u00e9 m\u00e9s dificultat quan, requerint refor\u00e7os extres (folres i manilles), s'assoleix sense aquests refor\u00e7os esmentats (per ex: el quatre de nou net \u00e9s m\u00e9s dif\u00edcil que el quatre de nou amb folre), i d) un castell t\u00e9 dificultats afegides depenent de la t\u00e8cnica utilitzada (per ex: el tres de set aixecat per sota \u00e9s m\u00e9s dif\u00edcil que el tres de set).\nels castells de m\u00e0xima dificultat es coneixen amb el nom de castells de gamma extra (s\u00f3n el quatre de nou amb agulla, el cinc de nou, i el tres de nou amb agulla, que porten folre; el dos o torre de nou, el pilar de vuit, el tres de deu i el quatre de deu, que es fan amb folre i manilles; i el dos o la torre de vuit net, el quatre de nou net i el tres de nou net, que es fan sense folre.)\ntot i que els castells no es fan en cap mena de competici\u00f3 regular reglada (nom\u00e9s hi ha un concurs pr\u00f2piament dit, que es realitza cada dos anys a tarragona), en alguns mitjans existeixen classificacions anuals de les colles en funci\u00f3 d'una puntuaci\u00f3 que s'atorga a cada castell, que ve determinada per la seva dificultat. inicialment hi havia diversos tipus de puntuacions, per\u00f2 finalment l'any 2004 es cre\u00e0 la taula de puntuaci\u00f3 castellera desc.20, consensuada entre l'organitzaci\u00f3 del concurs de castells bianual de tarragona i alguns periodistes castellers, de manera que, gaireb\u00e9 tots els mitjans que cobreixen el fet casteller oferint aquests tipus d'informaci\u00f3, segueixen una \u00fanica classificaci\u00f3 per temporada. actualment s'usa la taula de puntuacions del concurs de castells m\u00e9s recent que s'hagi publicat.\n\n\n== finalitzaci\u00f3 del castell ==\nquan comen\u00e7a a erigir-se, un castell pot acabar de quatre formes diferents, de menor a major grau d'assoliment:\n\nintent: si el castell cau abans de carregar-se, es diu que ha estat un intent (o que el castell ha fet llenya).\nintent desmuntat: si l'enxaneta, o el castell, baixa abans de carregar el castell una vegada ha comen\u00e7at a tocar la m\u00fasica de les gralles, i es pot desfer ordenadament el castell, es diu que \u00e9s un intent desmuntat.\ncarregat: si el castell, despr\u00e9s de fer l'aleta i no haver baixat tot el tronc cau, es diu que ha estat carregat.\ndescarregat: si es carrega i tamb\u00e9 baixen la resta de castellers, el castell s'anomena descarregat.\n\n\n== les colles castelleres ==\n\nels castellers s'organitzen en colles castelleres, entitats que actuen plegades en les diverses actuacions castelleres que componen una temporada de castells. segons el castell de m\u00e9s al\u00e7ada assolit es diu que una colla castellera \u00e9s una colla de sis, set, vuit, nou o de deu, i a aquests efectes els pilars es consideren una construcci\u00f3 de dos pisos m\u00e9s (\u00e9s a dir, per exemple un pilar de cinc t\u00e9 dificultat de castell de set).\n\n\n== millors actuacions castelleres ==\n3 castells + pilar\n3 millors castells\n\n\n== concursos ==\n\ncategoria principal: concursos de castellsles colles, ben conscients de l'excepcionalitat que suposa prendre part en una convocat\u00f2ria competitiva i reglada, participen cada dos anys (ininterrompudament des de 1980) en un concurs de castells que s'organitza a la pla\u00e7a de braus de tarragona. \u00e9s un acte \u00fanic i concret, del tot diferent a l'activitat habitual de les colles castelleres, en el qual, d'acord amb unes bases i unes puntuacions fetes per a l'ocasi\u00f3, i sota l'autoritat d'un jurat format per castellers, les colles rivalitzen i competeixen per obtenir el millor lloc en una classificaci\u00f3 que els donar\u00e0 acc\u00e9s a premis en met\u00e0l\u00b7lic.\ncal deixar const\u00e0ncia de la negativa a participar-hi dels minyons de terrassa (una de les millors colles del panorama casteller i una de les quatre primeres a haver realitzat castells de gamma extra). des de posicionaments que la resta de colles consideren excessivament puristes, argumenten que no poden estar d'acord amb la imatge dels castells i del m\u00f3n casteller que es difon des d'aquests tipus d'esdeveniments. no entenen que es pugui establir una puntuaci\u00f3 per als castells o que es faci pagar entrada per a una exhibici\u00f3 castellera.\na l'edici\u00f3 del 2014, recollint l'experi\u00e8ncia dels concursos de castells vila de torredembarra (o concur7), que havia estat aplegant fins llavors les colles petites que no assolien el nivell suficient per a assistir al concurs de castells de tarragona, s'han realitzat tres jornades de competici\u00f3 en les que les colles han estat distribu\u00efdes d'acord amb el nivell d'assoliments de la temporada.\n\n\n== el museu casteller ==\n\na la ciutat de valls, hi ha el museu casteller de catalunya, conegut amb el nom de m\u00f3n casteller \u2013 museu casteller de catalunya.\nes tracta d'un projecte ideat fa m\u00e9s de 40 anys quan el vallenc pere catal\u00e0 roca apunt\u00e0 la necessitat de la seva creaci\u00f3. finalment per\u00f2, l'any 2015 s'inicien les obres de construcci\u00f3 de l'edifici situat al barri antic de valls. l'edifici, obra de l'arquitecte catal\u00e0 dani freixes melero i la seva empresa varis arquitectes compta amb la museografia dissenyada per l'empresa del muse\u00f2graf i escen\u00f2graf ignasi cristi\u00e0, guanyador del concurs p\u00fablic. aix\u00ed mateix, l'empresa lavinia spurna visual \u00e9s l'encarregada dels audiovisuals del museu.\namb l'obertura de m\u00f3n casteller \u2013 museu casteller de catalunya, el 8 d'octubre de 2023, es va donar inici a un centre muse\u00edstic i d'experi\u00e8ncies \u00fanic al pa\u00eds, dedicat \u00edntegrament i exclusivament al patrimoni immaterial dels castells.\n\n\n== m\u00fasica castellera ==\n\nla m\u00fasica de les gralles indica l'evoluci\u00f3 del castell, tant a l'hora de carregar com de descarregar. el grup es compon de grallers i tabalers. aix\u00ed des de la pinya es pot saber com evoluciona el castell.\nla pe\u00e7a que toquen durant l'evoluci\u00f3 del castell s'anomena toc de castells, i est\u00e0 composta per diverses parts. es comen\u00e7a a tocar en funci\u00f3 del castell que s'est\u00e0 portant a pla\u00e7a. si es tracta d'un castell de 7, es comen\u00e7ar\u00e0 tocant a la pujada dels ter\u00e7os, i si \u00e9s de vuit a la pujada de quarts, i aix\u00ed successivament fins que l'enxaneta corona el castell, i es toca l'aleta. tot seguit es comen\u00e7a a tocar la baixada, fins a arribar a la sortida, que indica que el castell ha estat satisfact\u00f2riament descarregat.\n\n\n== diades castelleres ==\n\ncategoria principal: diades castelleresen les diades castelleres cada colla acostuma a aixecar tres castells i un pilar de comiat. l'ordre d'actuaci\u00f3 varia segons la diada i la pla\u00e7a. hi ha actuacions on l'ordre de totes les colles es realitza per sorteig (diada de sant f\u00e8lix, concurs de castells), n'hi ha d'altres on la colla local escull el seu ordre de sortida i la resta de colles ho fan per sorteig, i hi ha actuacions on l'ordre el consensuen els caps de colla, etc. antigament, les colles actuaven simult\u00e0niament. els darrers anys s'han fet algunes proves d'actuacions \"a l'antiga\" que han servit per a plantejar mecanismes per agilitzar les exhibicions castelleres.\n\n\n=== diades destacades ===\ndurant la temporada hi ha diades castelleres que per tradici\u00f3, hist\u00f2ria i/o nivell de les colles i dels castells que s'hi intenten, destaquen en el calendari:\n\n24 de juny, sant joan - pla\u00e7a del blat de valls\nprimer diumenge despr\u00e9s de sant pere (29 de juny) festa major - raval de montserrat de terrassa\ndiumenge anterior a les santes (27 de juliol) diada de les santes en la festa major de matar\u00f3\ndissabte anterior al 5 d'agost (mare de d\u00e9u de les neus), festa major de vilanova i la geltr\u00fa\n15 d'agost, mare de d\u00e9u d'agost - la bisbal del pened\u00e8s\nquart cap de setmana d'agost (dissabte) festa major - pla\u00e7a de la vila del catllar.\nquart diumenge d'agost - festa major de l'arbo\u00e7 i festa major d'igualada\n30 d'agost, diada de sant f\u00e8lix - pla\u00e7a de la vila de vilafranca del pened\u00e8s\ndiumenge de setembre anterior a santa tecla (23 de setembre) (diada primer diumenge de les festes de santa tecla) - pla\u00e7a de la font (tarragona)\n23 de setembre, festes de santa tecla de tarragona - pla\u00e7a de la font de tarragona\n24 de setembre, diada de colles locals de la merc\u00e8 - pla\u00e7a sant jaume de barcelona\ndiumenge de setembre m\u00e9s proper a la merc\u00e8 (24 de setembre), diada hist\u00f2rica de la merc\u00e8 - pla\u00e7a sant jaume de barcelona\nprimer cap de setmana d'octubre dels anys parells - pla\u00e7a de braus de tarragona (concursos de castells)\nprimer diumenge d'octubre dels anys imparells - diada del mercadal a reus\ndiumenge m\u00e9s proper a santa teresa (15 d'octubre) - diada de santa teresa a la pla\u00e7a vella del vendrell\nprimer diumenge despr\u00e9s de santa \u00farsula (21 d'octubre) - diada de santa \u00farsula a la pla\u00e7a del blat de valls\ndissabte m\u00e9s proper a santa \u00farsula - diada de l'esperidi\u00f3 al pla de la seu de tarragona\ndiumenge m\u00e9s proper a sant narc\u00eds (25 d'octubre) - diada de sant narc\u00eds a la pla\u00e7a del vi de girona\n1 de novembre, tots sants - pla\u00e7a de la vila de vilafranca del pened\u00e8s\ntercer cap de setmana de novembre, diada dels minyons de terrassa - raval de montserrat de terrassa\n\n\n== patrimoni cultural immaterial de la humanitat per la unesco ==\nla iniciativa perqu\u00e8 els castells fossin reconeguts patrimoni immaterial de la humanitat per la unesco va sorgir en el 2006 de la m\u00e0 de jordi roig\u00e9, editor de la revista castells. l'abril de 2007, en la primera nit de castells feta a valls, es va fer la primera proclamaci\u00f3 p\u00fablica d'aquesta aspiraci\u00f3. aviat, la candidatura va aconseguir un bon suport social arreu del pa\u00eds, que es va traduir, entre d'altres, en una declaraci\u00f3 solemne de suport per part del parlament de catalunya, amb la unanimitat de tots els grups pol\u00edtics, l'abril de 2008.la comissi\u00f3 de seguiment va estar integrada per la revista castells, la generalitat de catalunya, la coordinadora de colles castelleres i el centre unescocat. el juliol de 2009 l'estat espanyol va aprovar la proposta i la demanda es va formalitzar el 28 d'agost de 2009, a la seu de la unesco a par\u00eds, amb la presentaci\u00f3 del dossier de candidatura dels castells.\nfinalment, el 16 de novembre de 2010 la candidatura va ser aprovada per un comit\u00e8 de la unesco reunit a nairobi (kenya), entrant a formar part del patrimoni cultural immaterial de la humanitat, dins un grup exclusiu d'uns 200 elements de tot el m\u00f3n reconeguts per la seva singularitat.\n\n\n== periodisme de castells ==\nhi ha un periodisme especialitzat de castells, que en alguns casos participa en les retransmissions en directe d'algunes actuacions. tamb\u00e9 hi ha diverses publicacions i programes televisius i radiof\u00f2nics. el programa 3 rondes de catalunya r\u00e0dio est\u00e0 dirigit al m\u00f3n casteller d'an\u00e0lisi, reflexi\u00f3 i valoraci\u00f3 de l'actualitat castellera i est\u00e0 presentat per josep almirall i david prats. a televisi\u00f3 de catalunya s'hi emet tamb\u00e9 des del 2005 el programa quarts de nou, un informatiu de l'actualitat del m\u00f3n casteller presentat per elisabet carnic\u00e9 i des del 2004 s'edita de forma bimestral la revista castells, d'informaci\u00f3 i divulgaci\u00f3 del fet casteller.\nd'it\u00e0lia i sic\u00edlia.\n\ngovindes construccions humanes tradicionals a bombai.\n\n\n== monuments castellers ==\ns\u00f3n bastant nombrosos, arreu de catalunya, els monuments dedicats als castellers o al m\u00f3n casteller (llista de monuments castellers). la gran majoria d'aquests s\u00f3n de car\u00e0cter figuratiu, com els monument als xiquets de valls, de josep busquets (1969), el monument als castellers de vilafranca del pened\u00e8s, de josep ca\u00f1as (1963), o el m\u00e9s recent monument als castellers de tarragona, obra de francesc angl\u00e8s (1999). a barcelona, l'homenatge als castellers d'antoni llena (2012) tamb\u00e9 juga amb la verticalitat i la idea d'esfor\u00e7 col\u00b7lectiu pr\u00f2pia dels castells, per\u00f2 l'expressa de forma simb\u00f2lica.\n\n\n== refer\u00e8ncies ==\n\n\n== vegeu tamb\u00e9 ==\n\u00edndex d'articles del m\u00f3n casteller\nglossari de termes castellers\nplaces i diades castelleres\ncolles castelleres\nm\u00fasica de castells\naltres tradicions de construcci\u00f3 de torres humanes:\nsokol, de tx\u00e8quia, i la seva variant catalana, els falcons.\nball dels valencians, precedent dels castells.\nmuixeranga, les moixigangues de diversos indrets del pa\u00eds valenci\u00e0, probable precedent dels castells.\npizzicant\u00f3, una modalitat de torres humanes pr\u00f2pia d'algunes zones del sud\n\n\n== bibliografia ==\n\n\n== enlla\u00e7os externs ==\ncoordinadora de colles castelleres de catalunya\ndiccionari casteller arxivat 2007-07-17 a wayback machine. del termcat, centre de terminologia\nr\u00e0nquing i base de dades dels \u00faltims anys, agenda, resultats de les actuacions i premsa vinculada a l'actuaci\u00f3 arxivat 2006-08-25 a wayback machine..\n\nviccionari"