"noorwe\u00eb (bokm\u00e5l: norge, ; nynorsk: noreg, ; noord-samies: norga; lule-samies: vuodna; suid-samies: n\u00f6\u00f6rje), amptelik die koninkryk noorwe\u00eb (bokm\u00e5l: kongeriket norge; nynorsk: kongeriket noreg; noord-samies: norgga gonagasriika; lule-samies: vuona g\u00e5n\u00e5gisrijkka; suid-samies: n\u00f6\u00f6rjen g\u00e5nkar\u00efjhke), is 'n noord-europese land. dit is in die weste van die skandinawiese skiereiland gele\u00eb en strek oor 'n afstand van meer as 1 600 kilometer van die noordkaap na lindesnes in die suide. dit grens in die arktiese noorde aan die russiese federasie en finland, en vanaf lapland in die noorde tot by die skagerrak in die suide aan swede.\n\nby sy wydste punt strek die land oor 'n afstand van sowat 430 kilometer in wes-oostelike rigting, terwyl die arktiese hawestad narvik slegs agt kilometer van die sweedse grens af l\u00ea. sowat 'n derde van die land l\u00ea binne die noordpoolsirkel, maar trek in klimatiese opsig voordeel uit die warm golfstroom se matigende effek: die seehawens van die arktiese kuslyn soos hammerfest en kirkenes bly in die meeste winters ysvry.\nnoorwe\u00eb is die sesde grootste land in europa, maar ook een van sy ylbevolkstes met slegs 14 inwoners per vierkante kilometer. die bevolking is oneweredig oor die land versprei, met groot konsentrasies in die kusgebiede van suid- en wes-noorwe\u00eb. die hoofstad van noorwe\u00eb is oslo. ander belangrike stede is bergen, trondheim en stavanger. hierdie vier stedelike sentra behels sowat 'n kwart van die noorse bevolking, terwyl groot dele van die sentrale berggebiede en die noordelike landsdele ongerep en byna onbewoon is.\nnoorwe\u00eb is 'n grondwetlike monargie. die huidige koning is harald v; premier is jonas gahr st\u00f8re. noorwe\u00eb was 'n selfstandige koninkryk van die 9de eeu tot 1397, waarna dit in die unie van kalmar opgeneem is saam met denemarke en swede. toe swede in 1521 die unie verlaat het, het noorwe\u00eb 'n provinsie van denemarke geword. dit het onder deense gesag gebly tot dit in 1814 in sweedse hande oorgegaan het. noorwe\u00eb het daarmee 'n eie grondwet en meer selfbestuur gekry. in 1905 het noorwe\u00eb weer 'n onafhanklike staat met koning haakon vii as staatshoof geword.\nin teenstelling met sy buurlande swede en finland het noorwe\u00eb nie by die europese unie aangesluit nie, maar is nogtans 'n lidstaat van die noord-atlantiese verdragsorganisasie (navo). die samewerking met ander skandinawiese lande in die nordiese raad is veral op sosiale welvaart en opvoeding gemik.\nnoorwe\u00eb se geskiedenis en tradisionele bedrywe weerspie\u00ebl sy verbintenis met die see. sowat 1 000 jaar gelede het wiking-seevaarders uit noorwe\u00eb die noordelike oseane verken en nedersettings langs die kuslyne van brittanje, ysland, groenland en selfs noord-amerika gestig. vissery, skeepsbou en skeepvaart het sindsdien 'n belangrike ekonomiese rol gespeel, en die land beskik nog steeds oor 'n groot handelsvloot.\nvolgens die menslike ontwikkelingsindeks (moi), wat jaarliks deur die verenigde nasies se ontwikkelingsprogram uitgegee word, behoort noorwe\u00eb tot die lande met die hoogste lewenskwaliteit.\n\n\n== etimologie ==\nna die seeroete vanaf karm\u00f8y en verder noordwaarts is vroe\u00ebr verwys as nor\u00f0rvegr of \"roete na die noorde\". hierdie benaming, wat oorspronklik deur gote en dene gebruik is, het net soos vestrvegr, austrvegr of su\u00f0rvegr geleidelik tot 'n geografiese naam vir die gebied ontwikkel wat ook in tale soos engels, duits en frans gebruik is om na die wes-skandinawiese land te verwys.\nop 'n later tydstip is die skeepsroete se naam gebruik om na die land te verwys wat aan die oostelike kant gele\u00eb was. dit is nie presies bekend wanneer \u00f8stlandet gebruik is om na die land langs die nor\u00f0rvegr te verwys nie, aangesien hierdie gebied in die 12de eeu meestal aan die deense konings belastingpligtig was.\nin ottar se verslag vir die engelse koning alfred, wat omtrent 880 geskryf is, word die terme nor\u00f0weg en nor\u00f0mannaland gebruik. die rune-inskrifte op een van die deense jelling-stene, wat omstreeks 980 ontstaan het, gebruik die akkusatief nuruiak wat van die nominatief norvegh afgelei is. middeleeuse yslandse handskrifte verwys na die land as noreg(h)r of norveg(h)r.\nin die 14de eeu is die naam saamgetrek tot die nominatief-vorms noreg(h)e, norig(h)e en norg(h)e. n\u00e1 hierdie eeu het nominatiewe soos norie en nories ontstaan waarby die i as 'n j-klank uitgespreek is (soos in die huidige sweedse benaming vir noorwe\u00eb). vanaf 1450 kom die variant noreg(h) nog skaars voor, terwyl norg(h)e \u00e1l meer gebruiklik raak, as 'n gevolg van die nasionale gemeenskap denemarke-noorwe\u00eb en dus die invloed van die deense taal.\nivar aasen het die dialektiese vorm norig gebruik toe hy in die 19de eeu die noorse skryftaalvariant landsm\u00e5l geskep het. in 1917 het die variante norig en noreg gelyke status in landsm\u00e5l gekry, maar met die spellingshervorming van 1938 het noreg die eenheidsvorm in nynorsk geword. in bokm\u00e5l en riksm\u00e5l was norge steeds die enigste woordvorm.\n\n\n== geografie ==\n\n\n=== geologie ===\ndie landmassa van noorwe\u00eb is in geologiese opsig baie oud \u2013 die bergreekse van die land is reeds meer as 400 miljoen miljoen jaar gelede, teen die einde van die geologiese siluur- en die begin van die devoon-tydperk, aan die westelike kant van die baltiese skild gevorm. hierdie bergvorming of orogonese het deel uitgemaak van die kaledoniese bergvorming wat na die latynse naam vir sy uitgangspunt skotland (caledonia) vernoem is.die skandinawiese bergreeks loop oor 'n afstand van byna 1 700 kilometer deur die land, en tussen kaap lindesnes teen die 57ste noordelike breedtegraad in die suide tot by die noordkaap teen die 71ste breedtegraad in die noorde is die grootste deel van hierdie bergreeks op noorse gebied gele\u00eb \u2013 waaronder die hoogste bergspitse in noord-europa: galdh\u00f8ppigen (2 469 meter bo seevlak) en glittertind (2 465 meter) in die jotunheimenreeks en sn\u00f8hetta (2 286 meter) in die dovrefjell.\nsowat die helfte van noorwe\u00eb se oppervlakte is gebiede met 'n hoogte van meer as 500 meter bo seevlak, en sowat 'n kwart van die land is selfs teen 'n hoogte van meer as 1 000 meter gele\u00eb.\n\n\n=== landskapsvorme ===\nnoorwe\u00eb is 'n ruwe, bergagtige land, en sy klimaat en topografie, wat die lewe in baie gebiede steeds moeilik gemaak en eeue lank ook die oorsaak van honger en armoede was. dit bemoeilik nog steeds kommunikasie en vervoer. die landskap van noorwe\u00eb word deur golwende plato's, die sogenaamde vidda, met 'n gemiddelde hoogte van 300 tot 900 meter bo seevlak oorheers, alhoewel sommige bergspitse tot hoogtes van tussen 1 500 en 2 500 meter rys, veral in die gebied tussen oslo, bergen en trondheim. die pieke in noord-noorwe\u00eb bereik daarenteen net hoogtes van minder as 2 000 meter.\ndie hoogste berggebiede, soos byvoorbeeld die jotunheimen bo-oor die sognefjord, is met permanente ysvelde bedek. die noorse bergreekse het gedurende die laaste 400 miljoen jaar in drie verskillende periodes van bergvoming ontstaan en bevat gesteentes uit die vroegste geologiese tydperke. tydens die bergvorming is ook vulkaniese materiaal by die gesteentes gevoeg wat veral uit groot hoeveelhede graniet en gneiss bestaan. hierdie gesteentes bevat noorwe\u00eb se mineraalrykdomme.\ndaar is min lae vlaktes in die land, alhoewel in die ooste diep riviervalleie in die viddas ingesny het. die riviere vloei na die laer gele\u00eb gebiede van suidoos-noorwe\u00eb.\ngedurende die glasiale periodes van die ystydperk was die hele gebied van noorwe\u00eb met die groot noordelike yskap bedek. toe die ys sowat 10 000 jaar gelede afgesmelt het, het dit groot afsettings agtergelaat, die sogenaamde glasiale morenes waarvan die raa-morenes in die omgewing van oslo die bekendstes is.\ngebiede met sanderige of gruiserige grond is gewoonlik bebos, terwyl die noorse landbou die beter grond in ander streke vir akkerbou of veeteelt gebruik.\n\n\n=== die kusgebiede en eilande ===\nselfs as die fjorde nie ingereken word nie, strek noorwe\u00eb se kuslyn oor 'n lengte van 2 650 kilometer \u2013 die fjorde se oewers vertiendubbel hierdie syfer sodat die noorse kuslyn net so lank is as di\u00e9 van australi\u00eb. mits al sy eilande ingereken word, beloop die noorse kuslyn selfs sowat 60 000 kilometer. as noorwe\u00eb om oslo geroteer sou word, sou die noordkaap (die noordelikste punt van die land) by rome gele\u00eb wees.\ndie kenmerkende kuslandskap het 'n sterk invloed op noorwe\u00eb se historiese ontwikkeling tot 'n seevaardersnasie uitgeoefen. nou fjorde met steil rotswande aan weerskante, wat deur die glasiale yskap gevorm is, sny diep in die viddas van die wes-noorse kus in. die sognefjord is met 'n lengte van 203 kilometer en 'n wydte van minder as vyf kilometer die grootste van hierdie fjorde. die smal strepies land langs die fjorde word vir landboudoeleindes gebruik, terwyl die ho\u00ebr gele\u00eb berghange gedurende die somermaande as weivelde vir beeste en skape dien. die plaaslike waters is belangrike visgronde.\nlangs die noorse kus l\u00ea honderde eilande. die lofoten-eilande noord van die arktiese of noordpoolsirkel is die grootste argipel van hierdie eilandw\u00eareld wat die vastelandse kusgebiede teen die sterk branders van die noorse see beskerm. veer- en vissersbote trek sodoende voordeel uit veilige waterwe\u00eb langs die kuslyn.\ndie nabygele\u00eb arktiese svalbard- en jan mayen-eilandgebiede val onder noorweegse heerskappy en word sedert die 1920's as deel van die noorweegse koninkryk beskou, terwyl die bouvet-eiland in die suid-atlantiese oseaan en die peter i-eiland in die suidelike stille oseaan as noorweegse besittings, wat nie deel is van die noorweegse koninkryk is nie, gesien word. noorwe\u00eb maak verder ook aanspraak op dronning maud land in antarktika.\ndie steenkoolmyne in svalbard word deur noorwe\u00eb en rusland gemeenskaplik ontgin. die seegebied bevat daarnaas ruolie- en gasvelde, terwyl jan mayen ook as 'n belangrike basis vir die uitsaai van radioprogramme en weerkundige doeleindes gebruik word.\ndie klein eilandjies langs die suid-noorse kus word skere genoem. hulle is die hoogste spitse van 'n kusplato wat tydens die koueperiodes van die ystydperk deur die beweging van ysmassa's sy huidige gestalte gekry het en in die latere warmer periodes deur seewater oorstroom is. slegs die hoogste spitse rys tans tot by sestig meter bo die seevlak. net 'n klein gedeelte (sowat 2 000) van die altesaam 150 000 skere is bewoon.\n\n\n=== die fjorde ===\nin die koue periode van die pleistoseen, wat tussen twee en drie miljoen jaar lank voortgeduur en eers sowat 10 000 jaar gelede ge\u00ebindig het, het noorwe\u00eb onder 'n dik yslaag gel\u00ea. as gevolg van die swaartekrag het die gletsers se magtige ysmassa's stadig van die bergreekse na die see beweeg. die bestaande v-vormige kerfdale was natuurlike paaie vir die ys en is deur die geweldige gewig van die gletsers, asook grint en rolstene, wat hulle meegevoer het, tot benede die seevlak tot u-vormige trogdale uitgegrawe.\nvanwe\u00eb die verskillende vloeisnelhede van die gletsers en hardheidsgrade van die gesteentes het elkeen van die valleie sy eie spesifieke karakter ontwikkel. by die vorming van die sognefjord is 10 000 kubieke meter se gesteente ge\u00ebrodeer.tydens die daaropvolgende warme periode het die yslaag grotendeels afgesmelt, en vanwe\u00eb die groot watermassa's wat nou na die see begin stroom het, het die seevlak aansienlik gestyg en die trogdale begin oorstroom. die vasteland, wat tydens die koue periode onder die gewig van die yslaag geswig het, het sedertdien begin rys. in sommige dele van noorwe\u00eb rys die land nog steeds sowat een sentimeter per jaar, terwyl die opheffing van die vasteland in die binneste gedeeltes van die fjorde tot enkele millimeter per jaar beperk bly.\ndie fjordbeddings l\u00ea gewoonlik dieper as die bodem van die see waarin hulle uitmond \u2013 die sognefjord se bedding l\u00ea byvoorbeeld tot by 1 308 meter benede seevlak. die fjorde en die oop see word meestal deur 'n rotsskuinste, wat net 100 meter benede seevlak l\u00ea, van mekaar geskei. die watertoeloop vanuit die see veroorsaak 'n ho\u00eb soutgehalte van die fjordwater wat egter na gelang van die afstand tot by die oop see steeds laer word. hierdie verskynsel word onder meer deur die groot hoeveelhede soetwater veroorsaak wat na die fjord vloei sodra die sneeu in die lente begin smelt.\n\n\n=== die fjell-landskappe van suid- en sentraal-noorwe\u00eb ===\nsuid- en sentraal-noorwe\u00eb word deur uitgestrekte fjell-landskappe oorheers. die noorse term fjell verwys na 'n berg, rots of berglandskap, maar dui ook die verskillende hoogteliggings aan: die algemene fjell is teen 'n hoogte van tussen 400 en 600 meter gele\u00eb, die platofjell tussen 700 en 1 500 meter, en die hoogfjell rys tot by sowat 2 500 meter. die bekendste fjellgebiede en gewilde bestemmings vir voetslaners en bergklimmers is sognefjell en dovrefjell.\n\n\n== klimaat ==\nondanks sy noordelike ligging word noorwe\u00eb as gevolg van die passaatwinde, wat vanuit die amerikaanse vasteland oor die atlantiese oseaan waai, en die warm stromings wat noord van die ewenaar in rigting van die noorse see vloei, deur 'n gematigde klimaat gekenmerk. hier lei die hoek van die noorse kuslyn en die oop baan in rigting van die arktiese oseaan gematigde lug- en watermassa's na die noordelike breedtegrade.\nnoorwe\u00eb se klimaat en weerpatrone is baie wisselvallig, veral in die noordelike randgebiede van die gematigde klimaatsone. die laagste temperatuur, wat ooit aangeteken is, was \u201351 \u00b0c in karasjok (noord-noorwe\u00eb). die gemiddelde jaarlikse temperatuur is tussen sowat 8 \u00b0c aan die weskus en benede vriespunt in die berggebiede \u2013 in die valleie van oos-noorwe\u00eb daal die kwik dikwels tot \u201320 \u00b0c. januarie en februarie is die koudste maande van die jaar, terwyl die hoogste temperature in die binneland in julie aangeteken word. in die kus- en berggebiede word die warmste temperature van die jaar soms ietwat later aangeteken.\nvanwe\u00eb sy geografiese en topografiese kenmerke verskil noorwe\u00eb se klimaat duidelik van di\u00e9 in ander skandinawiese lande. die ho\u00eb bergreekse wat die noorse vasteland in twee helftes verdeel, beskerm groot dele van die oos-noorse binneland teen neerslae en skep ondanks die nabyheid van die see eerder kontinentale klimaattoestande. in sommige streke oos van die bergreekse word gemiddelde jaarlikse neerslae van minder as 300 millimeter aangeteken, terwyl die jaarlikse re\u00ebnvalle langs die noorse weskus tot by 3 000 millimeter kan beloop.die belangrikste streke kry jaarliks re\u00ebnvalle van tussen 500 en 1 000 millimeter, en julie en augustus is die natste maande van die jaar. in die noorse binneland word sowat 100 re\u00ebndae per jaar aangeteken, terwyl hierdie syfer langs die kus tot by 200 dae kan styg. windsterktes en -rigtings varieer weens die snel bewegende fronte en lae- en ho\u00ebdrukgebiede sterk. langs die kus en in die bergstreke word dikwels baie sterk winde aangeteken.\n\n\n== geskiedenis ==\n\n\n=== die ystydperke ===\nas gevolg van 'n globale afkoeling was die gemiddelde jaarlikse temperature in die gebied van die huidige noorwe\u00eb enkele honderdduisend jaar vroe\u00ebr sowat 8 \u00b0c laer as vandag, en gedurende hierdie langdurige ystydperke het magtige gletsers begin vorm. navorsers neem aan dat die gletsers sowat 300 000 jaar gelede hul maksimale uitbeiding bereik het, en destyds was skandinawi\u00eb onder 'n yslaag met 'n dikte van tot by 3 000 meter begrawe.slegs op enkele plekke het die hoogste pieke bo die see van ys en sneeu verrys, en die geweldige yslaag het die skandinawiese vasteland met sy groot gewig benede die seevlak begin druk wat destyds sowat 120 meter laer as vandag was. die noordsee was gedurende die ystydperke 'n toendra sonder bome, en sy uitgestrekte gebied, wat deur groot riviere deurstroom is, het veral uit sanderige heidevelde en groot moerasgebiede bestaan.\n\n\n=== vroe\u00eb geskiedenis ===\ntoe die groot ysdekke van die laaste glasiale ystydperk op die skandinawiese vasteland sowat 15 000 jaar geleidelik begin smelt het, het die eerste mense na die gebied getrek, vermoedelik vanuit denemarke en swede of vanuit die kola-skiereiland. die swaar ysmassa's het die noorse landskap ingrypend verander, en die seevlak langs die noorse kuslyn was aanvanklik nog sowat 200 meter ho\u00ebr gele\u00eb as vandag. met die afsmelting van die yslaag het die seevlak begin styg, net soos die skandinawiese landmassa.\ndie voorvaders van die huidige noorse bevolking was sowat 10 000 jaar gelede nog oorwegend jagters, en rendiervleis was hul stapelvoedsel. argeolo\u00eb het die oudste sporevan 'n menslike nedersetting op 'n heuwel in die suidoostelike gewes \u00f8stfolds opgegrawe. die heuwel was destyds waarskynlik nog 'n eiland voor die kus en net suid van die gletsertong af gele\u00eb.\ndaar is min bekend oor die oorsprong van die eerste nore en hul roetes op pad na noorwe\u00eb, behalwe vir die feit dat hulle deur \u00f8stfold getrek het. voorwerpe wat in die plaaslike vroe\u00eb nedersettings gevind is, lyk op di\u00e9 wat in suid-swede en denemarke opgegrawe is. moontlik het mense op hul pad na suidwes-noorwe\u00eb nog 'n ander roete deur die gebied wat vandag as die noorsee-vasteland bekend staan gevolg.\ndie vroe\u00eb jagters het hulle in klein groepe in die land gevestig, en die belangrikste argeologiese spore van hul vroe\u00eb beskawing is steenwerktuie, kleipotte en rotsgravure en -tekeninge. die laasgenoemdes is orals in noorwe\u00eb ontdek en beeld gewoonlik hul prooidiere uit \u2013 rendiere, elande, herte, bere en visse, alhoewel daar ook beelde van mense of bote geteken of ingegraveer is.\ndie gebied rondom die oslofjord was die eerste waar mense in die tydperk tussen 4 000 en 3 000 v.c. begin het om na landbou oor te skakel. argeologiese vondse, wat uit die bronstydperk (1 500 tot 500 v.c. dateer), getuig dan ook van 'n vroe\u00eb agrariese beskawing wat veral in die suide van die land uitgebrei het. in plaas van stene, bene en hout is werktuie nou meestal van brons vervaardig, akkers is met perde en ploe\u00eb bewerk, en skaapwol het huide as die belangrikste materiaal vir die klerevervaardiging vervang. die bewoners van noord-noorwe\u00eb was in hierdie periode nog steeds jagters wat hulle in groter nedersettings in die gewes finnmark in dier uiterste noorde gevestig het.\nbrons- en glasvoorwepe asook wapens wat in die periode van die romeinse ryk (0\u2013400 n.c.) vir begrafnisrituele gebruik is, verwys na die destydse handelsbetrekkinge met die beskawings van suid-europa. die destydse bewoners van noorwe\u00eb het danksy die suidelike invloede ook hul eerste rune-alfabet ontwikkel.\nargeologiese vondse dui daarop dat ook noorwe\u00eb deur die onstuimige tydperk van die europese volksverhuisings (400 tot 550) geraak is. boereplase in kleiner gebiede toon dat die land destyds al relatief digbevolk en die kusgebiede onbebos was. die plaaslike stamme het hulle met versterkings teen potensi\u00eble aanvallers beskerm: oorblyfsel van hierdie soort bouwerke is oor 'n afstand van 50 kilometer aan die oosoewer van die grootste meer in die land, die mj\u00f8sa, gevind.\n\n\n=== die wiking-tydperk ===\nvanwe\u00eb die gebrek aan skriftelike oorlewerings moet die geskiedenis van die wiking-tydperk aan die hand van argeologiese vondse en die nordiese saga's bestudeer word. alhoewel die saga's eers later neergeskryf is, baseer hulle op mondelinge oorlewerings wat van een generasie na die volgende toe oorgedra is.\nbaie deskundiges beskou die aanval op en die plundering van die klooster lindisfarne voor die kus van noordoos-engeland in die jaar 793 as die begin van die wiking-tydperk. as gevolg van hulle rooftogte word die wikings in sekere dele van wes- en suidwes-europa nog steeds as wrede barbare beskryf wat nedersettings verwoes en hul bewoners dikwels in slawerny verkoop het. alhoewel dit een aspek van die rol is wat die wikings in die vroe\u00eb middeleeuse geskiedenis gespeel het, het hulle steeds ook as vreedsame handelaars en setlaars opgetree. noorse wikings het nedersettings op die orkney-, shetland- en hebride-eilande gestig, asook op die eiland man gestig en hulle daarnaas op die noord-skotse vasteland en in ierland gevestig. die huidige ierse hoofstad dublin is in 840 deur wikings gestig en het tot 1171 onder nordiese heerskappy gestaan.\nysland en groenland was onbewoonde gebiede waar noorse wikings hulle as boere en seevaarders gevestig het. die huidige ysland en sy bewoners gaan regstreeks terug op die noorse kolonisasie, terwyl die oud-nordiese nedersettings enkele eeue later om onbekende redes uitgesterf het.\ndie wikings het by hulle ekspedisies gebruik gemaak van snel en hoogs maneuvreerbare skepe. die vroe\u00eb skandinawi\u00ebrs was ervare seevaarders wat met hul langbote selfs die kusgebiede van noord-amerika bereik het. volgens die nordiese saga's het leif erikson in 1001 in vinland \u2013 die destydse benaming vir 'n gebied wat \u00earens in noord-amerika gele\u00eb was \u2013 voet aan wal gesit. huidige navorsers neem selfs aan dat ander wikings nog voor erikson in amerika geland het.\ndie wiking-tydperk het sy hoogtepunt (en ook sy einde) in 1066 bereik toe die noorse koning harald hardradi en sy le\u00ebr tydens hulle mislukte poging om engeland te verower in die slag van stamford-brug verslaan is.\n\n\n=== die vereniging van noorwe\u00eb ===\ndie wes-skandinawiese gebiede wat later noorwe\u00eb sou vorm was tot in die 9de eeu nog nie verenig nie, alhoewel daar reeds vroeg pogings onderneem is om hulle in 'n gemeeskaplik ryk saam te smelt. die meeste van hierdie gemeenskappe was in vergaderings of tings georganiseer wat deel uitgemaak van 'n sentrale alting, of hulle is as klein koninkryke geregeer.\nveral die boeregemeenskappe in die kusgebiede, wat steeds deur roofbendes en wikings op hulle pad huis toe bedreig is het na 'n vreedsame bestaan verlang. die kusgemeenskappe was danksy hul roofgoed en handelsware baie welvarend, en die plaaslike heersers het klein, maar gevestigde ryke geregeer wat deur middel van voordelige huwelike tot 'n groep magtige klein state ontwikkel het.\ndie plaaslike heersers van viken \u2013 'n gebied aan die oewers van die oslofjord \u2013 het 'n sentrale rol by hierdie politieke proses gespeel en hul magsgebied steeds verder uitgebrei. n\u00e1 'n slag in die hafrsfjordgebied naby stavanger \u2013 wat vermoedelik in 872 plaasgevind het \u2013 het harald mooihaar (harald h\u00e5rfagre) sy posisie as heerser oor 'n uitgebreide ryk gevestig. n\u00e1 dekades se bloedige botsings is noorwe\u00eb omstreeks 1060 verenig.\n\n\n=== die middeleeue ===\ndie jaar 1130 markeer die begin van 'n periode wat deur politieke konflikte en 'n burgeroorlog gemarkeer is wat tot 1227 voortgeduur het. dit is egter ook die begin van die ho\u00eb middeleeue, 'n tydperk van bevolkingsgroei, konsolidasie in die kerk en die ontwikkeling van die eerste stedelike sentra. hoe meer nedersettings onder die gesag van die noorse kroon en kerk gekom het, hoe meer het die openbare administrasie uitgebrei en sy gesag oor die land gevestig en sodoende die skepping van die monargiese eenheidsstaat voltooi.\nin die 12de en 13de eeu het sowel die kerk asook die feodale leenhere die oppergesag van die noorse koningshuis erken, en die tradisionele w\u00eareldlike adel is deur sogenaamde dienende aristokrate vervang. die boere se status het van grondbesitters na leenmanne verander wat nogtans in teenstelling met die meeste ander lande in europa lewenslange grondhuur en dus persoonlike vryheid behels het. die slawerny, wat uit die wiking-tydperk oorge\u00ebrf is, het eweneens gedurende die ho\u00eb middeleeue verdwyn.\ndie tradisionele politieke sentrum van die land in suidwes-noorwe\u00eb is deur die nuwe politieke swaartepunt aan die oslofjord vervang, en onder die heerskappy van koning h\u00e5kon in die 13de eeu het oslo die noorse hoofstad geword. oslo was aanvanklik net 'n onbeduidende nedersetting, en toe die swart dood omstreeks 1350 in noorwe\u00eb aan wal gekom het, het die dorp 'n bevolking van slegs sowat 2 000 mense gehad \u2013 in teenstelling met bergen se 7 000 en trondheim se 3 000 inwoners.die staatsinkomste was gedurende die ho\u00eb middeleeue gevolglik nog beskeie in vergelyking met di\u00e9 van ander europese lande en was net voldoende om die uitbreiding van die administrasie te finansieer. na beramings het die helfte of selfs twee derdes van die noorse bevolking aan die swart dood beswyk, en die noorse kroon en adel was gedwing om op hulle inkomste uit landgoedere en feodale besittings sowel binne as buite van noorwe\u00eb te steun. hulle het sodoende ook 'n bydrae tot die politieke unie van die nordiese lande gelewer.\nnoorwe\u00eb en swede het in die periode tussen 1319 en 1343 'n gemeenskaplike monargie gevorm en die aanleiding tot 'n politieke instelling gegee wat later deur voordelige huwelike in skandinawi\u00eb voortgesit is. koning h\u00e5kon vi (1340\u20131380) \u2013 die seun van die sweedse heerser magnus eiriksson en sy eggenote ingebj\u00f8rg, dogter van h\u00e5kon v \u2013 was die regmatige erfgenaam van die noorse troon. hy het met margrete, die dogter van die deense koning valdemar atterdag, getrou, en hul seun olav is n\u00e1 die afsterwe van valdemar in 1375 as deense koning verkies. in 1380 het olav ook die noorse koningstitel van sy vader ge\u00ebrf sodat noorwe\u00eb en denemarke tot 1814 in 'n politieke unie verenig was.\n\n\n=== die kerstening van noorwe\u00eb ===\ndie kerstening van noorwe\u00eb was eers n\u00e1 'n periode van tot by 200 jaar voltooi. die wiking-rooftogte en handelsbande met die res van europa het die plaaslike bevolking vir die eerste keer in aanraking met die nuwe godsdiens gebring, en sendelinge uit engeland, duitsland en denemarke het 'n groot bydrae gelewer tot die uitbreiding van die christendom gelewer. die tradisionele nordiese religie en godhede het veral danksy die invloed van die koninklike sendelinge h\u00e5kon die goeie, olaf trygvasson en olaf haraldsson (olaf die heilige) minder gewild geraak. met die marteldood van olaf haraldsson in die slag van stiklestad in 1030 het hy 'n heilige geword, terwyl die kerk uiteindelik 'n oorwinning oor sy heidense teenstanders behaal het.\nvanaf die middel van die 11de eeu getuig die noorse lied- en boukuns van die christendom se vestiging. kort voor die jaar 1100 is die eerste diosese gestig, waaronder di\u00e9 van nidaros (later trondheim) wat sedert 1152 as setel van die aartsbiskop gedien het. die laasgenoemde het steeds ook 'n belangrike rol in noorwe\u00eb se politieke lewe gespeel.\ndie reformasie het in 1537 ingevolge 'n koninklike dekreet plaasgevind. noorwe\u00eb was in hierdie periode 'n deense besitting sodat die reformasie met die toepassing van die deens-noorse ritus in die plaaslike kerk deurgevoer kon word. die evangelies-lutherse geloof was sedert die vroe\u00eb 17de eeu die staatsgeloof van noorwe\u00eb.\n\n\n=== die unie met denemarke ===\ndie laat middeleeue was 'n tydperk van ekonomiese agteruitgang in noorwe\u00eb, onder meer as gevolg van pes- en ander epidemie\u00eb gedurende die 14de eeu wat tot 'n groot bevolkingsverlies gelei het. talle plase in die randgebiede van die land was verlate, terwyl die inkomste orals in die land gedaal het. historici het verskeie teorie\u00eb oor die oorsake van die krisis ontwikkel, wat 'n nadelige klimaatsverandering, die invloed van die hanseverbond op die noorse ekonomie en uitputting van landbougrond insluit.\ndie ekonomiese depressie het ook politieke gevolge ingehou. denemarke het sy magsposisie uitgebou en tot die beduidendste nordiese land ontwikkel. deense en duitse adellikes het die belangrikste ampte in noorwe\u00eb se administrasie beklee, terwyl landgoedere en biskoplike besittings deur buitelanders oorgeneem is. die noorse adel se posisie het aansienlik verswak, net soos die land die se vermo\u00eb tot selfbestuur.\nin die periode tussen 1319 en 1343 was daar reeds 'n personele unie met swede, en huwelike is as 'n middel gebruik om nouer politieke bande tussen noorwe\u00eb, swede en denemarke te smee. h\u00e5kon vi (1340\u20131380), die seun van die sweedse koning magnus eriksson en sy eggenote ingebjorg, 'n dogter van h\u00e5kon v, was die regmatige noorse troonopvolger wat met margarethe, die dogter van waldemar iv atterdag van denemarke, getrou het. hul seun olav is in 1375 tot deense koning verkies, en toe hy n\u00e1 die afsterwe van sy vader in 1380 ook die noorse troon ge\u00ebrf het, is noorwe\u00eb en denemarke in 'n politieke unie verenig wat tot 'n lang tydperk vn deense heerskappy oor noorwe\u00eb sou lei. die noorse digter henrik ibsen het hierdie periode in die noorse geskiedenis, wat deur die noorse volk later as 'n deense oorheersing en uitbuiting ervaar is, as \"400 jaar se nag\" beskryf wat oor noorwe\u00eb aangebreek het.die politieke unie met denemarke is vanaf 1450 deur 'n formele ooreenkoms gere\u00ebl. oorspronklik het die twee lande ooreengekom dat die noorse ryksraad invloed op die deense koningsverkiesing sou h\u00ea, maar in die praktyk is hierdie bepaling verontagsaam, net soos die grondwetlike gelykberegtiging van die twee koninkryke.\nin 1536 het noorwe\u00eb sy status as onafhanklike koninkryk verloor toe die deense koning christiaan iii tydens 'n nasionale vergadering aan deense adellikes belowe het dat noorwe\u00eb voortaan aan die gesag van die deense kroon ondergeskik sou wees net soos enige ander deense afhanklikheid. die noorse ryksraad is ontbind, en die noorse kerk het sy selfbestuur kwytgeraak. deense edelmanne was gemagtig om 'n loopbaan as wettelike amptenare in noorwe\u00eb te volg en hul inkomste uit di\u00e9 land te ontvang. as 'n deense vasallestaat is noorwe\u00eb vanaf 1572 deur 'n deense stadhouer in kristiania bestuur. alhoewel die land in politieke, godsdienstige en kulturele opsig aan denemarke ondergeskik was, is die noorse regstelsel, wat in 1274 uit die verskillende gewestelike regsisteme saamgestel is, net soos die inheemse geregshowe, nie aangetas nie.\ndaarnaas het ook noorwe\u00eb se samelewing en ekonomie grotendeels selfstandig ontwikkel, waarby hierdie proses dikwels regstreeks deur die deense kroon bevorder is. die juk van oorheersing deur die hanseverbond is in die 16de eeu afgeskud sodat die land sy eie handelsbande met oorsese lande soos engeland en nederland kon smee. vissery, houtuitvoere, skeepsbou, silwer-, koper- en ystertertsmynbou het as basis vir hierdie betrekkinge gedien.\nkenmerkend vir noorwe\u00eb was die swak posisie waarin die plaaslike adel \u2013 in teenstelling met denemarke \u2013 verkeer het. die aantal adellikes was net soos hul invloed uiters beperk sodat vrye boere vanaf die 18de eeu in staat was om landerye, wat voorheen in besit van die kroon, die adel of die kerk was, aan te koop en as vrye grondeienaars kon optree.\ndie politieke unie met denemarke het van noorwe\u00eb 'n gedwonge bondgenoot in die deense oorlo\u00eb teen swede en die baltiese seemagte gemaak. die deense koning moes noorse gebiede aan swede afstaan \u2013 soos byvoorbeeld j\u00e4mtland en herjedalen (noors: jemtland og herjedalen) in 1645, bohusl\u00e4n (noors: b\u00e5huslen) en trondheim in 1658. die laasgenoemde is egter al twee jaar later aan noorwe\u00eb teruggegee.\n'n algemene vergadering van die deense state het in 1660 fredrik iii tot erfgenaam van die deense troon verklaar en aan hom die opdrag gegee om 'n nuwe grondwet vir die koninkryk af te kondig. die koninkryk denemarke-noorwe\u00eb het sodoende tot 'n absolute monargie ontwikkel waarin die politieke gesag in noorwe\u00eb deur deense amptenare uitgeoefen is. noorwe\u00eb het nogtans voordeel uit hierdie ontwikkeling getrek \u2013 sommige deense amptenare was immers vertroud met die situasie in noorwe\u00eb, en hulle standpunte ten opsigte van noorse aangeleenthede is dikwels gerespekteer.\nin die absolutistiese stelsel is denemarke en noorwe\u00eb as 'n ekonomiese eenheid beskou. denemarke het in 1737 die monopolie op graanverkope in suidoos-noorwe\u00eb verkry. 'n soortgelyke monopolie is op die handel met noorse yster in denemarke ingevoer. danksy die voorregte wat in 1662 aan stedelike nedersettings gegee is was die houthandel beperk tot stadsburgers wat geregtig was om hout van boere en besitters van saagmeule aan te koop. met hierdie doelbewuste maatre\u00ebl het die owerhede die ontstaan van 'n welvarende stedelike middelklas bevorder.\ndie nuwe burgery het egter vanaf die 18de eeu ook 'n nasionale bewussyn ontwikkel. naas hul groter welvaart was ook die deense voorneme om van kopenhagen die ekonomiese sentrum van denemarke-noorwe\u00eb te maak 'n belangrike dryfkrag agter die groeiende selfbewussyn. noorse handelaars was immers nie in staat om met die magtige handelshuise van kopenhagen mee te ding nie.\ndie meeste invoere na noorwe\u00eb is in die laat 18de eeu deur kopenhagen gehanteer. die houthandelaars van suidoos-noorwe\u00eb het daarop aangedring dat 'n noorse staatsbank gestig moes word, terwyl ho\u00eb amptenare hulle ten gunste van 'n noorse universiteit uitgespreek het. die deense regering het egter geweier om aandag aan hierdie eise te skenk aangesien hulle as 'n moontlike stap in die rigting van noorse selfregering en dis as 'n bedreiging vir die politieke unie beskou is. die plan om 'n nasionale noorse bank en universiteit te stig het sodoende vinnig 'n simbool vir die groeiende nasionale bewussyn van noorwe\u00eb geword.\ngedurende die napoleontiese oorlo\u00eb tussen 1807 en 1814 het die noorse onafhanklikheidsstrewe nog versterk. as 'n bondgenoot van frankryk is denemarke-noorwe\u00eb se ekonomie deur 'n blokkade getref wat die land van die europese mark afgesny het. die vervoerstelsel en houthandel is ontwrig, en die embargo het uiteindelik 'n hongersnood in noorwe\u00eb veroorsaak. dit was vir kopenhagen nou nie meer moontlik om noorwe\u00eb regstreeks te bestuur nie, en 'n regeringskommisie van ho\u00eb amptenare het nou hierdie funksie waargeneem. koning fredrik vi het die stigting van 'n nasionale universiteit goedgekeur wat in 1811 geopen is.\n\n\n=== die skeiding van denemarke ===\nin die slag van leipzig in 1814 het swede en ander europese magte napoleon bonaparte 'n verpletterende nederlaag toegedien. swede, wat vooraf reeds finland aan die russiese ryk moes afstaan, was nou van plan om noorwe\u00eb as 'n soort bufferstaat langs sy westelike grens te annekseer.\ndie geallieerdes het diplomatieke en milit\u00eare druk op kopenhagen uitgeoefen, en in januarie 1814 het die deense koning fredrik vi gekapituleer en sy politieke bande met frankryk verbreek. toe hy noorwe\u00eb aan swede afgestaan het, het die unie van denemarke en noorwe\u00eb n\u00e1 434 jaar tot 'n einde gekom.\nin die ooreenkoms met denemarke het die geallieerde magte noorwe\u00eb se reg op selfregering en sy status as 'n onafhanklike nasie bevestig. alhoewel die land nou in 'n politieke unie met swede verenig is, het die sweedse koning carl xiii in 'n proklamasie noorwe\u00eb se outonomie erken: die land het die reg gekry om sy eie grondwet af te kondig, sy eie nasionale vergadering en regering te h\u00ea en om self belastings te hef.\ndie unie met swede was in noorwe\u00eb aanvanklik minder gewild. die destydse goewerneur van noorwe\u00eb, prins christiaan frederik ('n neef van die deense koning) het 'n opstand georganiseer om die vereniging met swede te verhinder en moontlik om die ou unie tussen denemarke en noorwe\u00eb te herstel.danksy die inisiatief van prins christiaan frederik is 'n nasionale vergadering byeengeroep om 'n nuwe grondwet daar te stel. die afgevaardigdes, wat in eidsvoll, sowat 70 kilometer noord van oslo vergader het, het onder die invloed van die gedagtes van die amerikaanse en franse rewolusie gestaan, en met die afkondiging van die nuwe noorse grondwet op 17 mei 1814 en die vekiesing christiaan frederik as noorse koning het hulle ook die soewereiniteit van die noorse volk as 'n politieke doelwit beskou.\ndie geallieerdes was egter nie bereid om enige afwyking van die oorspronklike ooreenkoms te aanvaar nie. die swede het begin om diplomatieke druk uit te oefen en uiteindelik 'n milit\u00eare veldtog na noorwe\u00eb geloods. na hul oorwinning het die swede in augustus in moss, 'n stad suid van oslo, 'n ooreenkoms gesluit waarin hulle die noorse grondwet erken het. verwysings na die unie met swede is by die oorspronklike teks van die grondwet gevoeg. koning christiaan frederik het op 10 oktober 1814 afstand gedoen van sy magsbevoegdheid en die land verlaat.\n\n\n=== die unie met swede (1814\u20131905) ===\ndie jare n\u00e1 1814 was 'n tydperk van ekonomiese depressie in noorwe\u00eb aangesien die gemeenskaplike mark met denemarke nou nie meer bestaan het nie, terwyl belangrike houtmarkte soos di\u00e9 van die verenigde koninkryk nie toeganklik was vir noorse uitvoerders nie.\neers die 1830's was weer gekenmerk deur 'n ekonomiese opswaai en 'n liberalisering van die buitelandse handel, asook tegniese modernisering: die eerste spoorlyn is in 1854 tussen oslo en eidsvoll gebou, telegrafiese dienste het kommunikasie vergemaklik, en ook die landboousektor is deur nuwe metodes gemoderniseer.\ndie nywerheidsomwenteling het in 1840 met die oprigting van die eerste tekstielfabrieke begin, terwyl ook die moderne ingenieurswese al hoe belangriker geword het. die vinnige groei van noorwe\u00eb se handelsvloot gedurende die 19de eeu \u2013 dit was destyds die derde grootste ter w\u00eareld n\u00e1 di\u00e9 van die verenigde koninkryk en die vsa \u2013 het by die maritieme tradisies van die land aangeknoop. eers omstreeks 1900 het die omskakeling na stoomskepe groot strukturele veranderings saamgebring \u2013 stoomskepe was vyf keer duurder as 'n seilskip, en net groot rederye kon hulle bekostig. dit was nou duidelik dat die land sy eie nywerhede moes ontwikkel om tred te kan hou met die tegniese vooruitgang.\ndie ekonomiese ontwikkeling het net soos in ander europese lande gepaardgegaan met sosiale vraagstukke, en die opkoms van 'n noorse werkersklas het die bevolking se politieke selfbewussyn versterk. boere en liberaalgesindes het hulle in 1884 in die radikale liberale party verenig, terwyl hulle politieke teenstanders enkele maande later die konserwatiewe party van norwe\u00eb gestig het.\ndie sosiale omwentelinge van die industrialersing was 'n oorheersende onderwerp in die 19de eeuse noorse letterkunde. dalende houtpryse het talle groot boere laat verarm, koopmans bankrot gemaak en 'n groot aantal plattelandse werkers van hul inkomste ontneem. tipiese liter\u00eare verwerkings van die sosiale moeilikhede en ellende is bj\u00f8rnstjerne bj\u00f8rnson se drama \"'n bankrotskap\" (1875) waarin hy skerp kritiek op die meedo\u00ebnlose winsbejag van sy landgenote uitspreek, en knut hamsun se roman \"honger\" (1890).\nvanwe\u00eb die ellende in hul tuisland is talle nore gedwing om 'n nuwe heenkome in oorsese lande te vind. in die tydperk tussen 1865 en 1914 het meer as 670 000 nore na noord-amerika ge\u00ebmigreer. tans het sowat 2,6 miljoen amerikaners noorse voorvaders. voor 1910, toe vir die eerste keer gerieflike moderne stoomskepe tussen oslo en new york gevaar het, het emigranteskepe vir hul haglike en onmenslike toestande gedurende die seereis bekend gestaan \u2013 die vervoer van emigrante was 'n winsgewende bedryf, en reders het gewoonlik nie omgegee nie. passasiers was self verantwoordelik vir hul proviand wat meestal net uit plat brood en klein vaatjies suurmelk bestaan het. die mans was daarnaas verplig om die waterpompe aan boord aan die gang te hou. die skrywer henrik ibsen se dramatiese werk \"steunpilare van die maatskappy\" (1877) lewer felle kritiek teen die wegestelde noorse koopmans wat by hierdie bedryf betrokke was.\nnoorwe\u00eb het geleidelik ook begin om meer selfbewus teen die sweedse monargie op te tree en meer regte vir die noorse parlement beding. in die 1880's het vir die eerste keer 'n liberale politikus, johan sverdrup, die amp van premier beklee. 'n geskil oor afsonderlike noorse konsulate in die buiteland het uiteindelik tot 'n politieke krisis gelei. op 7 junie 1905 het die noorse parlement die personele unie tussen die twee monargie\u00eb herroep. swede het op 'n referendum aangedring, en in augustus 1905 het 368 392 nore vir en slegs 184 teen 'n onafhanklike noorse staat gestem. noorwe\u00eb en swede het in karlstad onderhandelinge oor die vreedsame einde van hul politieke unie gevoer en 'n gemeenskaplike ooreenkoms in hierdie verband onderteken.\n\n\n=== die tydperk tussen 1905 en 1939 ===\nin 'n tweede referendum het die noorse bevolking ten gunste van 'n monargiese regeringsvorm gestem, en die storting het op 18 november 1905 die deense prins carl tot koning van noorwe\u00eb verkies. prins carl was getroud met prinses maud, 'n dogter van die britse koning edward vii, en het die naam haakon vii aangeneem.\ndie ekonomiese groei het in die jare n\u00e1 1905 tot jaarliks sowat vier persent versnel, en noorwe\u00eb het die tweede fase van sy nywerheidsomwenteling betree. hierdie fase was gekenmerk deur die opwekking van goedkoop waterkrag en grootskaalse buitelandse beleggings, die opbou van 'n elektrochemiese en elektrometalurgiese bedryf, die stigting van groot maatskappye soos norsk hydro en nuwe nywerheidsentra. die ekonomiese opswaai het tot by die eerste w\u00eareldoorlog voortgeduur.\nook noorwe\u00eb se arbeidersbeweging het in die periode n\u00e1 1905 sy aanvang geneem. die eerste vakbond is in 1872 en die noorse arbeidersparty in 1887 gestig. in 1912 het die party reeds 26 persent van die uitgebragte stemme op hom verenig en was met 23 afgevaardigdes die tweede grootste party in die parlement n\u00e1 die liberale. die algemene stemreg vir mans is in 1898 en di\u00e9 vir vroue in 1913 ingevoer.\ndie sosiale strukture is aanvanklik minder sterk deur die industrialisering geraak. die land- en bosboubedryf het in 1910 nog steeds 42 persent van alle ekonomies aktiewe nore in diens gehad, en hierdie syfer het ook tot 1920 nog 37 persent beloop.op politieke gebied het die land geleidelik begin om diplomatieke betrekkinge met ander state aan te knoop, en sy buitelandse beleid het die neutraliteit van noorwe\u00eb beklemtoon. die land het ondanks sy vriendskaplike bande met die verenigde koninkryk nie aan die eerste w\u00eareldoorlog deelgeneem nie, tog het die noorse handelsvloot as gevolg van duikbootaanvalle talle skepe en meer as 2 000 seemans verloor.\nsowjet-rusland het tydelik 'n beduidende invloed op radikale elemente in die arbeidersparty uitgeoefen en sodoende die stigting van arbeiders- en soldaterade bevorder, tog het ver-linkse sosialiste uiteindelik geen noemenswaardige rol in noorwe\u00eb se politieke lewe meer gespeel nie.\nin finansi\u00eble opsig het die land voordeel uit die oorlog getrek, en noorwe\u00eb was in staat om belangrike maatskappye, wat deur buitelanders beheer is, terug te koop, waaronder borregaard en die steenkoolvelde van spitzbergen (svalbard). as gevolg van vredesooreenkomste het noorwe\u00eb in 1920 ook sy soewereiniteit oor svalbard teruggekry. in dieselfde jaar het die land by die volkebond aangesluit.\ndie liberale het in die verkiesing van die jaar 1918 hul meerderheid in die parlement verloor, en tot 1945 was geen party meer in staat om 'n meerderheid van die setels te verower nie. alhoewel die arbeidersparty in 1928 vir die eerste keer 'n regering kon vorm, is hierdie kabinet n\u00e1 slegs 19 dae weer deur 'n burgerlike meerderheid tot 'n val gebring.\ndie nadelige gevolge van die groot depressie is n\u00e1 1929 nog versterk deur die regering se monet\u00eare beleid. veral die handels- en vervoerbedryf het onder die krisis gebuk gegaan. die noorse kroon se wisselkoers het duidelik verswak, en daar was 'n knellende tekort aan buitelandse valuta. werkloosheidsyfers het tot by die begin van die tweede w\u00eareldoorlog hoog gebly, terwyl lone en salarisse ingekort is. vanaf 1932 het die ekonomie egter weer begin groei.\ndie oorlogsgevaar in die laat 1930's het ook die binnelandse beleid oorskadu. liberale en sosialiste het skepties teenoor 'n verhoging van die milit\u00eare begroting gestaan, en toe die sosialistiese regering in die laat dertigerjare uiteindelik begin het om meer geld aan die noorse weermag te bestee was dit al te laat om die land se milit\u00eare slaankrag nog aansienlik te verhoog. noorwe\u00eb het met die uitbreek van die tweede w\u00eareldoorlog opnuut sy neutraliteit verklaar.\n\n\n=== die tweede w\u00eareldoorlog ===\ndie land kon sy neutraliteit n\u00e1 die uitbreek van die tweede w\u00eareldoorlog slegs enkele maande lank handhaaf. op 9 april 1940 het duitse troepe die land aangeval. ondanks die milit\u00eare steun van die verenigde koninkryk en frankryk was noorwe\u00eb n\u00e1 twee maande se hewige gevegte gedwing om te kapituleer. die geallieerde troepe het die land ontruim, en ook die koninklike gesin, die noorse regering en senior amptenare het in ballingskap gegaan. die regering het sy funksies vanuit die verenigde koninkryk vervul.\ndie noorse handelsvloot met meer as 1 000 skepe \u2013 die vierde grootste ter w\u00eareld en selfs die grootste ten opsigte van tenkskepe is aan die geallieerde magte beskikbaar gestel, en die noorse weermag is in die verenigde koninkryk geherorganiseer om aan die geallieerde kant teen die spilmoondhede te veg. noorse troepe was by die seegevegte in die atlantiese oseaan, die gevegte n\u00e1 die geallieerde landing in frankryk in 1944 en by die lugstryd bo engeland en die vasteland betrokke. teen die einde van die oorlog het die nore ook die toestemming van die sweedse regering gekry om in die oostelike buurland milit\u00eare eenhede vir die stryd teen die duitse besetters op te bou.\nook die burgerlike weerstand teen die besetters het steeds gegroei, terwyl ook geheime milit\u00eare eenhede in die ondergrond saamgestel is. die kommuniste het in noorwe\u00eb se versetbeweging (hjemmefront, \"tuisfront\"), wat met die noorse regering in ballingskap nou saamgewerk het, geen noemenswaardige rol gespeel nie. die hjemmefront onder leiding van paal berg, die voormalige president van die noorse hooggeregshof, is ook deur die evangelies-lutherse biskop berggrav ondersteun en het in 1943, toe die duitse besetters met die gedwonge rekrutering van noorse mannekrag begin en die universiteit van oslo gesluit het, die massavlug van burgers en studente na swede georganiseer.\nnadat die duitsers in 1943 ook begin het om noorse offisiere, wat al uit die krygsgevangeskap vrygelaat was, weer te interneer en jong nore in mei 1944 deur die fascistiese noorse nasjonal samling-regering onder leiding van vidkun quisling (1887\u20131945) vir diensplig opgeroep is, het 'n groot aantal burgers by die hjemmefront se milit\u00eare vleuel milorg aangesluit. vanaf oktober 1944 het milorg die vervoer van duitse finland-troepe terug na die duitse ryk met sabotasie-aksies teen vervoerpaaie, skepe en brandstoftenks belemmer.alhoewel die gevolge van die milit\u00eare besetting minder dramaties as in baie ander lande was, het die duitsers die noorse ekonomie vir hul eie doeleindes uitgebuit en weerstand met teregstellings en ander geweldaksies beantwoord. toe die duitse ryk in 1945 gekapituleer het, was daar nog sowat 400 000 duitse soldate in noorwe\u00eb gestasioneer.\nvanaf 8 mei 1945 het troepe van die noorse weerstandsbeweging begin om duitse posisies in te neem. ook geallieerde britse en sweedse en noorse weermagtroepe het geleidelik in noorwe\u00eb aangekom. koning haakon het op 7 junie aan boord van 'n britse vlootskip die hawe van oslo aangedoen.\nnoorse oorlewendes het uit die duitse konsentrasiekampe na hul tuisland teruggekeer, net soos 92 000 landsburgers wat in ballingskap was. naas die duitse besetters was ook 141 000 buitelanders, waarvan 84 000 russiese oorlogsgevangenes, in noorwe\u00eb. 10 262 noorse burgers het hul lewens as gevolg van oorlogshandelinge of in gevangeskap verloor.\nn\u00e1 die oorlog het die kinders van noorse vroue en duitse soldate die tragiese slagoffers van genadelose diskriminasie geword. die tussen 12 000 en 20 000 nakomelinge van duitse weermagsoldate en noorse moeders het eers in 2005 volgens 'n parlementsbesluit 'n finansi\u00eble genoegdoening van 20 000 noorse kroon (27 400 zar) ontvang.\n\n\n=== die tydperk n\u00e1 1945 ===\ndie verkiesing van 1945 is deur die arbeidersparty gewen, en daar was nasionale konsensus dat die heropbou van die land as die belangrikste politieke doelwit binne 'n tydperk van vyf jaar bereik moes word. die regering het hom hierby veral op die swaar nywerhede gekonsentreer, en die ekonomiese groei het uiteindelik die meeste verwagtings nog oortref. die land het ook voordeel getrek uit die amerikaanse marshall-plan vir europese samewerking en in die jare tussen 1948 en 1951 ekonomiese bystand ter waarde van 2,5 miljard nok ontvang.ten opsigte van sy buitelandse beleid het noorwe\u00eb daarna gestrewe om sy neutraliteit te handhaaf en om nie by potensi\u00eble konflikte tussen die twee groot moondhede verenigde state en sowjetunie betrokke te raak nie. veral die verenigde nasies onder leiding van hul eerste sekretaris-generaal, die noorwe\u00ebr trygve lie, is as 'n geskikte internasionale instelling beskou om hom vir sleutelkwessies soos w\u00eareldvrede en -veiligheid te beywer.\nmet die toenemende politieke spanninge tussen die westerse lande en die oosblok het noorwe\u00eb sy buitelandse beleid hersien. die kommunistiese magsoorname in tsjeggo-slowakye in 1948 en die sowjet-voorstel om 'n milit\u00eare ooreenkoms met noorwe\u00eb te sluit het vurige reaksies uitgelok. aanvanklik is daar pogings onderneem om 'n ooreenkoms oor die stigting van 'n nordiese verdedigingsalliansie te bereik, maar in 1949 het noorwe\u00eb saam met denemarke by die noord-atlantiese verdragsorganisasie (navo) aangesluit.\ndie binnelandse beleid het veral op die uitbou van die welvaartstelsel en die skepping van 'n egalit\u00eare samelewing gekonsentreer. die ontdekking en ontginning van ruolie- en gasvelde in die noordsee sedert die laat 1960's en later ook in die noorse en barentssee het van noorwe\u00eb 'n beduidende uitvoerder van fossielbrandstowwe gemaak. die inkomste van die olie- en gasbedryf het 'n gunstige klimaat vir ekonomiese groei geskep. die referendum van 28 november 1994, waartydens 'n meerderheid van noorse kiesers hulle teen die land se toetreding tot die europese unie uitgespreek het, het dan ook geen nadelige gevolge vir die noorse ekonomie ingehou soos deur die destydse regering oorspronklik voorspel is nie.\n\n\n== ekonomie ==\n\n\n=== mineraalhulpbronne en nywerhede ===\nruolie en aardgas. wat uit die seebed ontgin word, is tans die belangrikste mineraalhulpbronne, maar noorwe\u00eb is ook ryk aan ertse. yster- en loodertse kom in die noorde voor, koper in sentraal- en titaanerts in suid-noorwe\u00eb. alhoewel daar geen steenkool in die vastelandse gebiede voorkom nie, is kleiner steenkoolvelde op die eilande van die svalbard- of spitsbergen-argipel in die arktiese see ontdek. die tekort aan steenkool word egter deur waterkrag gekompenseer wat sedert die vroe\u00eb 20ste eeu ontgin word.\ndie lae energiekoste het die ontwikkeling van houtpulp-, papier-, chemiese en metaalverwerkende nywerhede bevorder. baie nywerheidsaanlegte het langs die oewers van afgele\u00eb fjorde ontstaan waar hidro\u00eblektriese krag en diepseehawegeriewe vir die invoer van grondstowwe en die uitvoer van verwerkte goedere en metale beskikbaar is.\ndie noorse metaalbedryf het sedert die tweede w\u00eareldoorlog veral in die noorde begin ontwikkel. n\u00e1 sy eerste verwerking word noorse ystererts vanuit kirkenes na 'n smeltery in mo i rana verskeep, terwyl steenkool vanuit svalbard na die smeltery vervoer word. die ysvrye noorse seehawe narvik is al in 1903 met die sweedse spoorwegstelsel verbind sodat sweedse ystererts ook tydens die skandinawiese winter na sy bestemmings in sentraal-europa verskeep kan word.\ndie vinnige industrialisering n\u00e1 1945 en ontginning van ruolie en aardgas in die laat 20ste eeu het van noorwe\u00eb, wat voor die oorlog veral op tradisionele bedrywe soos vissery, landbou en skeepvaart gesteun het, 'n welvarende nywerheidsland gemaak.\n\n\n=== ekonomiese struktuur ===\ndie noorse ekonomie verskil sterk van di\u00e9 van ander europese lande. die land was tot by die 1970's nog een van die armer wes-europese state wat in ekonomiese opsig veral op skeepsbou en skeepvaart, vissery, land- en bosbou gesteun. met die ontginning van die ruolie- en aardgasvelde in die noordsee het noorwe\u00eb skielik die sewende grootste ruolieprodusent ter w\u00eareld en die derde belangrikste uitvoerder n\u00e1 saoedi-arabi\u00eb en die russiese federasie geword. net soos in ander nywerheidslande lewer die dienstesektor sowat 39 persent van die bruto geografiese produk op.terwyl die noorse ekonomie geen stadium van ho\u00eb industrialisering deurloop het soos ander moderne ekonomie\u00eb nie beskik noorwe\u00eb net soos ander gevorderde nywerheidslande oor 'n hoogs ontwikkelde dienstesektor wat grotendeels op uitvoergoedere soos ruolie, aardgas, vis en hout steun.\ndie inkomste uit ruolie-uitvoere vloei sedert 1990 in 'n sogenaamde oliefonds wat die kapitaal in die buiteland bel\u00ea en sodoende verseker dat ook latere generasies voordeel uit die land se huidige natuurlike hulpbronne kan trek. die oliefonds is op 1 januarie 2006 amptelik hernoem tot staatspensioenfonds. die fonds het in januarie 2011 oor buitelandse aandele ter waarde van 3 126 miljard noorse krone (398,2 miljard \u20ac of 3 822 miljard zar) beskik.vandag geniet die noorse bevolking 'n baie ho\u00eb lewensstandaard met lae werkloosheidsyfers, ho\u00eb oorskotte op die lopende rekening en begroting en een van die hoogste bruto geografiese produkte ter w\u00eareld wat in 2006 461 000 noorse krone (580 000 zar soos op 31 desember 2007) per capita beloop het.volgens die jaarlikse ondersoeke van die londense navorsingsinstelling economist intelligence unit wat die prysvlak van goedere en dienste in belangrike metropole ranglys is oslo sedert die jaar 2006 die duurste hoofstad ter w\u00eareld.\n\n\n=== die belangrikste sektore ===\nruolie- en gasontginning is tans die sleutelbedrywe in die noorse ekonomie wat in 2006 26 persent van die bruto geografiese produk (bgp) en \u2013 na gelang van olieprysskommelings \u2013 tussen 30 en 50 persent van die totale uitvoerwaarde verteenwoordig het. nogtans bied die ontginningsbedrywe net 'n beperkte aantal werkgeleenthede (in 2004 was die gemiddelde volgens die statistisk sentralbyr\u00e5 sowat 1,4 persent van die ekonomies aktiewe bevolking).die inkomste uit olie- en gasuitvoere het verseker dat daar teen die begin van die 21ste eeu steeds 'n begrotingsoorskot was. vanwe\u00eb die afhanklikheid van die w\u00eareldmarkprys vir ruolie verskil noorwe\u00eb se konjunktuursikluus gewoonlik van di\u00e9 van die europese unie en word deur 'n teengestelde beweging gekenmerk.\nskeepvaart speel al lank 'n beduidende rol in die noorse ekonomie, en noorwe\u00eb beskik oor die vierde grootste handelsvloot ter w\u00eareld. saam met ander maritieme bedrywe verteenwoordig skeepvaart die tweede grootste sektor van die ekonomie wat in 2004 met byna 29,5 miljard nok vir sewe persent van die bgp verantwoordelik was. van die skepe met meer as 2 830 bruto-registerton, wat in 2005 in gebruik was, was 863 in noorwe\u00eb en 'n bykomende 670 noorse skepe in die buiteland geregistreer.die visserybedryf behels die tradisionele seevissery en moderne visteelt. terwyl die vangste van seevissers geleidelik afneem, behoort noorwe\u00eb se visteeltbedrywe tot die mees gesofistikeerdes ter w\u00eareld. visuitvoere beloop 5,2 persent van die totale uitvoerwaarde en mak van vis die derde belangrikste uitvoerproduk na fossiele brandstowwe en metale. die belangrikste bestemmings is denemarke, die russiese federasie, frankryk en japan.net soos in baie ander europese lande speel die landbousektor 'n belangrike en dikwels emosionele rol in die bewussyn van die noorse bevolking en die regering in oslo. noorse boere word deur middel van subsidies, wat onder die hoogstes ter w\u00eareld gereken word, teen die uitwerkings van buitelandse mededinging beskerm. die noorse landbousektor het in 2006 nogtans slegs 0,5 van die bgp en 2,6 persent van alle werksgeleenthede verteenwoordig.die houtbedryf se totale omset het in 2005 39,5 miljard nok beloop wat gelykstaan aan byna 7 persent van die totale nywerheidsomset. die houtbedryf het tans sowat 6 000 werknemers in diens, en kommersi\u00eble bosgebiede beslaan 24 persent van noorwe\u00eb se oppervlakte.die energiebedryf is geliberaliseer en steun in teenstelling met die meeste ander nywerheidslande byna uitsluitlik op waterkrag. die bou van nuwe waterkragsentrales bly net soos die oprigting van gaskragsentrales vanwe\u00eb hul verreikende ekologiese gevolge omstrede.\ndie algemene nywerheidsektor het dekades lank grotendeels uit kleiner nasionale ondernemings bestaan. tans is baie nywerheidsektore afhanklik van die olie- en gasbedryf se konjunktuursiklus, waaronder byvoorbeeld noorwe\u00eb se skeepswerwe. ander sektore het hulle op halfvervaardigde goedere en komponente vir die europese mark toegespits, waaronder aluminiumkomponente vir die motorbedryf.\ndie noorse toerismesektor toon steeds sterk groei en verteenwoordig tans sowat 3,4 persent van die bgp en 6,4 persent van alle werkgeleenthede.\n\n\n== politiek ==\n\n\n=== politieke bedeling ===\nnoorwe\u00eb is volgens die grondwet van 17 mei 1814, wat reeds verskeie kere gewysig is, 'n konstitusionele monargie met 'n parlement\u00eare demokratiese regeringstelsel. die parlement\u00eare stelsel is in 1884 ingevoer, en die koning beklee nog slegs 'n simboliese funksie as staatshoof (\"koning in die staatsraad\") en amptelike verteenwoordiger van die noorse samelewing en ekonomie. hy speel egter ook 'n belangrike integratiewe rol in nasionale krisistye. koning h\u00e5kon vii het byvoorbeeld verset gebied teen die duitse inval in 1940 en uit die land gevlug om vanuit londen teen die besetters te werk.\ndie koning benoem volgens die noorse grondwet die regering (stadsr\u00e5det), het 'n beperkte vetoreg te opsigte van parlement\u00eare wetsbesluite en fungeer as opperbevelhebber van die noorse weermag en as hoof van die evangelies-lutherse staatskerk van noorwe\u00eb. as staatshoof word die koning deur die regering geadviseer wat uit die eerste minister (norges statsminister) en (tans) 19 ministers bestaan. nege van die huidige ministers is vroue.\ndie staatsgesag word in drie magte verdeel: die storting of nasionale parlement wat die wetgewende gesag uitoefen, die regering (uitvoerende gesag) en die geregshowe (regsprekende gesag). die openbare administrasie word soms as die vierde politieke mag in die staat beskryf aangesien dit selfstandig kan optree en groot invloed op die politieke beleidstoepassing uitoefen. die politieke gesag word sodoende ook in geografiese opsig verdeel in staats-, provinsiale en munisipaliteitsvlak.\ndie bevolking is deur regstreekse verkiesings en die lidmaatskap in verenigings en ander organisasies betrokke, en volgens statistieke is die gemiddelde noorse burger lid van vier verenigings, terwyl 70 persent van die volwasse bevolking lid van tenminste een vereniging is. hierdie verenigings kan danksy hulle formele en informele betrekkinge met die openbare administrasie politieke invloed op owerhede uitoefen. die betrekkinge tussen belangegroepe, staande parlement\u00eare komitees en staatsdepartemente lei daartoe dat die noorse politiek op funksionele deelgebiede gemik is soos byvoorbeeld die nywerheidsbedryf, landbou of onderwys.\ndie algemene stemreg vir mans is in 1898 en di\u00e9 vir vroue in 1913 ingevoer. die stempersentasie in verkiesings is gewoonlik hoog en beloop byna 80 persent. burgers word op 18-jarige ouderdom mondig.\n\n\n=== storting ===\ndie storting of noorse nasionale vergadering dien sedert die invoering van die parlement\u00eare stelsel in 1884 as die hoogste vlak van politieke instellings. die storting word vir 'n termyn van vier jaar volgens  'n stelsel van proporsionele verteenwoordiging verkies. die regering word in opdrag van die noorse koning uit die geledere van die storting verkies.\ndie storting bestaan uit 165 lede wat almal 'n politieke party verteenwoordig. dit is 'n gemodifiseerde eenkamerparlement wat in twee kamers verdeel word sodra dit sy wetgewende funksie uitoefen \u2013 die odelsting (3/4 van die lede) en die lagting (1/4) wat oor proporsionele bevoegdhede beskik. wetsontwerpe van die regering moet eers deur die odelsting en daarna deur die lagting goedgekeur word. die noorse grondwet kan slegs by wyse van 'n tweederdemeerderheid van parlementslede gewysig word.\naangesien die noorse parlement nie voor die einde van sy ampstermyn ontbind mag word nie, het die noorse partye 'n tradisie van minderheidsregerings en parlement\u00eare samewerking oor partygrense heen ontwikkel sodat regeringsbesluite dikwels met afwisselende politieke meerderhede geneem kan word. in die praktyk het die storting se politieke invloed en magsbasis teenoor die regering as gevolg van hierdie konsensusbeleid steeds toegeneem.\n\n\n=== staatsorganisasie ===\nin administratiewe opsig is noorwe\u00eb in 11 provinsies (noors: fylke) en 356 munisipaliteite verdeel. die munisipaliteite is selfregerende politieke liggame met eie bevoegdhede ten opsigte van onderwys, gesondheid en welsyn. die provinsies fungeer sowel as instrumente van administratiewe desentralisasie met goewerneure (fylkesmann), wat deur die noorse regering benoem word, asook as selfregerende geweste met bevoegdhede ten opsigte van sekond\u00eare onderwys en ander sake.\n\nmunisipaliteite en fylke beskik oor hul eie parlemente (munisipale en provinsiale verkiesings word twee jaar n\u00e1 die verkiesing op nasionale vlak gehou) en naas staatssubsidies ook oor hul eie belastinginkomste.\n\n\n=== binnelandse beleid ===\ndie binnelandse beleid van noorwe\u00eb word hoofsaaklik deur vier prim\u00eare faktore oorheers:\ndie uiteenlopende sosiokulturele kontekste van die verskillende landsdele \u2013 die suidooste met die grootste stedelike sentra en sy moderne nywerheid- en dienstesektor het steeds nou bande met ander europese lande gehandhaaf, die atlantiese gebiede van suidwes- en wes-noorwe\u00eb word nog sterk deur pi\u00ebtistiese houdings be\u00efnvloed, terwyl die yl bevolkte noorde, wat aan rusland grens en waar talle mense 'n lewe maak uit die kommersi\u00eble visserybedryf, deur moeilike lewensomstandighede gekenmerk word.\ndie oorheersende rol van die sogenaamde \"distriksbeleid\", wat daarop gemik is om vir afgele\u00eb gebiede dieselfde lewensgehalte te skep as in die digbevolkte landsdele, ongeag die ho\u00eb koste wat hieraan verbonde is. ook die noorse verkiesingswette bevoordeel in sommige opsigte die yl bevolkte landsdele.\ndie baie sterk nasionale bewussyn wat as gevolg van die relatief laat stigting van 'n nasionale staat, wat eers in 1905 tot stand gekom het, ontstaan het. die politieke term \"unie\", wat eeue lank met die deense en sweedse oorheersing vereenselwig is, het nog steeds 'n negatiewe konnotasie.\ndie gespanne verhouding tussen die noorse model van 'n welvaartstaat en die egalit\u00eare strukture van die samelewing aan die een kant en die uitwerkings en uitdagings van die offshore-ekonomie en globalisering aan die ander. uitgebreide sosiale dienste vir elkeen het dekades lank die grondslag van die noorse model van 'n welvaartstaat gevorm, waarvan die sosiaal-demokratiese en sosialistiese partye die belangrikste voorstanders vorm. globaliseringstendense, die ekonomiese opswaai sedert die 1970's en die vinnige verstedelikingsproses wat daarmee gepaard gaan het die waardestelsel van die noorse samelewing nogtans ingrypend verander.\n\n\n=== huidige regering ===\nverkiesing van 2005in die parlement\u00eare verkiesing op 12 september 2005 het die linkse en groen partye 87 van die 169 setels in die storting gewen. die nuwe links-groen regering onder leiding van die sosiaal-demokratiese eerste minister jens stoltenberg is op 17 oktober 2005 deur koning harald v ingesweer. die koalisieregering is saamgestel uit die noorse arbeidersparty (det norske arbeiderparti, dna), die sosialistiese linksparty (sosialistik venstreparti, svp) en die sentrumsparty (senterpartiet, sp) en die eerste noorse regering in meer as twintig jaar wat oor 'n meerderheid setels in die parlement beskik. vroue beklee die helfte van die 18 ministersposte.die nuwe koalisie se beleid fokus op die inkomste uit die olieontginning, wat in 'n staatsfonds bel\u00ea word, die ekonomie, die welvaartstelsel en omgewingsbewaring. die oliefonds se bates het in laat 2005 1 312 miljard noorse kroon beloop. die eerste minister stoltenberg het aangekondig dat 'n deel van die fonds se bates onder meer gebruik sal word vir die volhouding en uitbreiding van sosiale dienste, waaronder die arbeidsmark, die gesondheidstelsel, bejaardesorg en die onderwysstelsel.\nalhoewel die regeringskoalisie klem op omgewingsbewaring geplaas het, volg die arbeidersparty ten opsigte van die energiesektor 'n sakevriendelike beleid. nadat die gas- en olie-eksplorasie in die barentssee as gevolg van omgewingstudies een jaar lank uitgestel is, het die regering se toestemming vir die voortsetting van eksplorasie-aktiwiteite gegee. noorwe\u00eb het sy aktiewe vredesbeleid bevestig, tog is die land se deelname aan die internasionale vredesmag in afghanistan (istaf), waar 500 noorse soldate en 20 offisiere gestasioneer was, verminder.\n\nverkiesing van 2009die links-groen regeringskoalisie het ook in die nasionale verkiesing van september 2009 die meerderheid stemme gekry en 'n meerderheid setels in die storting verower. 86 setels het aan die regeringspartye gegaan, 83 setels aan die burgerlike opposisiepartye. die arbeiderpartiet het 35,4 persent van die uitgebragte stemme op hom verenig, terwyl die fremskrittspartiet met 22,9 persent die beste stemuitslag in sy geskiedenis behaal het. die stempersentasie was 76,4 persent.\n\n\n=== verkiesingsuitslae in 2001, 2005, 2009, 2013, 2017 en 2021 ===\n\n\n=== godsdiensbeoefening ===\nnoorwe\u00eb beskik oor 'n amptelike protestantse staatskerk wat op die evangelies-lutherse geloof baseer. alhoewel daar geen formele skeiding tussen kerk en staat bestaan nie, het alle burgers volgens 'n grondwetlike klousule uit die jaar 1964 die reg om hul godsdiens of religie vry te beoefen. sowat 90 persent van die noorse bevolking is lede van die noorse staatskerk, alhoewel slegs sowat tien persent meer as een keer per maand aan kerkdienste of ander christelike byeenkomste deelneem.sowat 5,9 persent van die noorse bevolking is lede van ander religieuse gemeenskappe, terwyl 6,2 persent ongebonde is. die grootste religieuse en eties-filosofiese organisasies buite die noorse staatskerk is die humanistiese beweging (63 000 lede), islamitiese groeperings (60 000 aanhangers), die pinksterbeweging (45 000), die rooms-katolieke kerk (40 000), die evangelies-lutherse vrykerk (20 000), die metodistekerk (13 000) en 'n aantal kleiner onafhanklike gemeenskappe.\ndie kerstening van noorwe\u00eb het omstreeks die jaar 1000 begin en het uit 'n kombinasie van handelsbetrekkinge met en wiking-rooftogte in die christelike europa voortgespruit. sendingaktiwiteite van die angelsaksiese kerk en sendelinge uit duitsland en denemarke het 'n goeie reputasie vir die christelike geloof opgebou sodat dit die tradisionele godhede van die oud-nordiese mitologie en die natuurgodsdiens van die sami-bevolk\u00edng geleidelik verdring het.\ntot die reformasie in 1537 was noorwe\u00eb 'n rooms-katolieke land. wes- en suid-noorwe\u00eb was reeds sedert die laat 18de eeu die kerngebiede van pi\u00ebtistiese strominge. rondtrekkende lekepredikante het met hul fanatiese toesprake aandag getrek, tog is hul leerstellings en praktyke deur die staatskerk as sektaries beskou en onderdruk. baie van hul godsdienstiges gedagtes is nogtans later deur christelike matigingsbewegings oorgeneem wat hulle onder meer vir 'n verbod op alkoholiese dranke beywer het.\ndie verbod op lekepredikante is in 1842 opgehef en het die aanleiding tot die groei van 'n sterk lekebeweging in die geledere van die staatskerk asook die stigting van enkele vrykerke gegee. die noorse kerke is gevolglik deur 'n konserwatiewe christelike interpretasie en 'n sterk sendingsbeweging oorheers.\n\n\n== demografie ==\n\n\n=== die bevolking van noorwe\u00eb ===\nnoorwe\u00eb het tans 'n bevolking van sowat 5,3 miljoen. net soos in ander europese lande word die demografiese ontwikkeling in noorwe\u00eb tans deur 'n periode met lae geboortesyfers gekenmerk wat op 'n tydperk met 'n relatief ho\u00eb natuurlike bevolkingsaanwas gevolg het. die natuurlike bevolkingstoename het in die jare kort n\u00e1 die tweede w\u00eareldoorlog nog 1 persent beloop, maar sedert die 1970's merkbaar afgeneem. hierdie tendens is in die 1980's nog steeds ondervind, en eers sedert die jaar 1995 het die bevolkingsaanwas veral danksy immigrasie weer begin versnel.\ndie geboortekoers van etniese noorse vroue het sedert die laat 19de eeu vanwe\u00eb die toepassing van gesinsbeplanning duidelik afgeplat. die lae geboortesyfers van minder as een persent beteken dat noorwe\u00eb se bevolking sonder immigrasie sal afneem. statistieke vir die jaar 2006 toon nogtans 'n ho\u00ebr geboortesyfer, en met 'n gemiddelde van 1,9 kinders per vrou het noorwe\u00eb se fertiliteit die hoogste vlak sedert 1991 bereik. die syfer is n\u00e1 di\u00e9 van albani\u00eb, turkye, ysland, frankryk en ierland selfs die sesde hoogste in europa.in 1665 het noorwe\u00eb 'n bevolking van sowat 440 000 gehad. volgens die eerste volledige sensus in 1769 was daar destyds 700 000 inwoners. in 1822 het die bevolking die een-miljoenkerf oorskry, in 1890 die twee-, in 1942 die drie- en in 1975 die vier-miljoenkerf. vroe\u00ebr as orspronklik verwag het dit intussen ook by die vyf-miljoen-kerf verbygesteek.\ndie sterftesyfer was in die verlede as gevolg van natuurrampe, oorlo\u00eb en epidemie\u00eb onderhewig aan sterk skommelings, maar dit is danksy die ekonomiese en sosiale ontwikkeling van die land en verbeterde gesondheidsorg aansienlik verminder. die gemiddelde lewensverwagting by geboorte is tans 78,7 jare en behoort tot die hoogstes ter w\u00eareld.die bevolkingsdigtheid in noorwe\u00eb varieer tussen 118 mense per vierkante kilometer rondom die oslofjord en 1,6 in finnmark. sowat 'n derde van die noorse bevolking is langs die suidkus en die oslofjord saamgetrek. die beduidendste stedelike gebiede is oslo in die suide, trondheim in sentraal-noorwe\u00eb en troms\u00f8 in die noorde. as gevolg van die ruolie-ontginning het 'n stedelike ontwikkelingsas in die suidweste ontstaan wat van stavanger tot by bergen strek. hierdie dig bevolkte streek kontrasteer met finnmark in die uiterste noorde en die ho\u00ebr gele\u00eb berggebied wat albei deur 'n baie lae bevolkingsdigtheid gekenmerk word.\ndie noorde is die tradisionele tuisland van sowat 12 000 kwene (mense wat uit finland na noorwe\u00eb ge\u00efmmigreer het) en 40 000 sami waarvan sommige nog hul oorspronklike leefwyse as vissers en rendiertelers bewaar het.\n\n\n=== taal ===\nnoors, wat deur 95 persent van die bevolking gepraat word, het twee amptelike skryftale, bokm\u00e5l en nynorsk, wat as oorkoepelende standaardtale dien, terwyl baie sprekers in die alledaagse lewe dialekte praat wat soms aansienlik van die twee standaard-skryftale kan verskil. albei skryftale geniet erkenning as ampstale en word deur sowel die administrasie asook die media gebruik. die oorgrote meerderheid van die bevolking (tussen 80 en 85 persent) gee die voorkeur aan bokm\u00e5l.\nin die algemeen is die meeste noorse dialekte onderling verstaanbaar, alhoewel sommige aansienlike pogings aan die kant van 'n luisteraar mag vereis om dit te verstaan. verskeie oeraalse sami-tale word oor die hele land gebesig en ook as skryftaal gebruik, veral in die noorde waar 'n groot deel van die sami-bevolking gekonsentreer is. sprekers van di\u00e9 tale het 'n reg op moedertaalonderwys, ongeag hulle woonplek, en mag in hul eie taal met staatsinstellings kommunikeer.\n'n klein minderheid praat daarnaas kweens, 'n oeraals-finse taal.\n\n\n=== migrasie ===\nin die laat 19de en vroe\u00eb 20ste eeu het honderdduisende nore na oorsese bestemmings, veral na die verenigde state en kanada, ge\u00ebmigreer. die emigrasiegolf het sy hoogtepunt in die 1860's bereik toe twee derdes van die natuurlike bevolkingsaanwas of tussen 10 en 15 persent van die totale bevolking die land verlaat het. emigrasiesyfers was nog tot by die eerste w\u00eareldoorlog en die groot depressie van die 1930's hoog.\nsedert die laat 1960's het 'n groot aantal immigrante hulle in noorwe\u00eb gevestig wat in die 1970's en die vroe\u00eb 1980's sowat 1 persent van die totale bevolking beloop het. as gevolg van die dalende geboortesyfers van die etniese noorse bevolking verteenwoordig immigrasie tussen 35 en 40 persent van die totale bevolkingsaanwas in noorwe\u00eb.die immigrante het in die 1960's veral uit suid-europa, asi\u00eb, afrika en suid-amerika gekom en hulle merendeels in oslo en sy omgewing gevestig. in 1975 het die regering 'n verbod op immigrasie geplaas wat nog steeds bestaan. hierdie verbod word nie op bepaalde groepe vlugtelinge en asielsoekers toegepas nie. die immigrasie van hierdie groepe, wat veral uit pakistan, vi\u00ebtnam, iran en turkye kom, word deur 'n kwotastelsel beheer. 'n beperkte aantal van familielede van immigrante wat hulle reees in die land gevestig het mag eweneens noorwe\u00eb toe kom. vanwe\u00eb die tekort aan opgeleide mannekrag het noorwe\u00eb ook 'n gewilde bestemming vir immigrante uit ander europese lande geword. die sowat 120 000 buitelanders in noorwe\u00eb verteenwoordig minder as drie persent van die totale bevolking.\n\n\n== kuns en kultuur ==\nalhoewel noorwe\u00eb nog 'n relatief jong nasie is en oor 'n tydperk van 400 jaar met denemarke verenig was, pronk die land met 'n lang geskiedenis, veral as een van die beduidendste europese seenasies, en selfstandige kulturele tradisies. saam met musiek, literatuur en kuns speel ook die tradisionele noorse kleredrag, die sogenaamde bunader, nog steeds 'n belangrike rol as 'n nasionale simbool en word by spesiale geleenthede soos huwelike, dope en op noorwe\u00eb se nasionale dag (17 mei) gedra.\ndie oorspronklike inheemse bevolking van noorwe\u00eb, die sami, het hul eie kulturele erfenis bewaar.\nnaas die ander skandinawiese lande oefen vandag veral die engelssprekende w\u00eareld 'n groot invloed op noorwe\u00eb se kultuur en samelewing uit \u2013 amerikaanse rolprente en televisiereekse oorheers byvoorbeeld die oudiovisuele media. engels is die belangrikste vreemde taal in die land wat byna orals verstaan en gepraat word.die noorse staat bevorder die plaaslike kuns- en kultuurbedryf ook in die yl bevolkte gebiede van die land. noorse skrywers soos jostein gaardner en erik fosnes hansen het net soos die toneelskrywer jon fosse internasionale bekendheid verwerf.edvard grieg is nog steeds die mees bekende klassieke komponis.\n\n\n=== argitektuur ===\ndie argitektoniese geskiedenis van noorwe\u00eb weerspie\u00ebl die historiese ontwikkeling van die land, en eers met die relatief laat kerstening van noorwe\u00eb in die 11de eeu kan daar sprake wees van 'n selfstandige noorse boukuns. met die vereniging van die verskillende klein koninkryke in 'n gemeenskaplike ryk sowat 1000 jaar gelede het noorwe\u00eb in nouer aanraking met die argitektoniese tradisies van ander europese lande soos byvoorbeeld muurwerk gekom. die eerste katedraal in die gotiese styl, wat ooit in 'n nordiese land opgerig is, die nidaros-katedraal, het in trondheim op die graf van die heilige olav ontstaan. 'n groot aantal ander kerkgeboue uit steen is orals in noorwe\u00eb in die romaanse styl gebou. veral die engelse en noord-duitse boukuns het groot invloed op die plaaslike argitektuur van die romaanse en gotiese periode uitgeoefen.\nmaar aangesien hout as 'n uiters geskikte boumateriaal steeds volop beskikbaar was, het die land al vroeg sy eie tradisie van houtboukuns ontwikkel. vandag is van die mees interessante voorbeelde van eietydse noorse argitektuur van hout gemaak en getuig van hierdie materiaal se aantreklikheid vir noorse ontwerpers en boumeesters.in die vroe\u00eb middeleeue het baie kerkgemeentes in noord-europa hul kerke van hout gebou; hiervoor is gewoonlik houtpale in die grond versink. hierdie tradisie is in noorwe\u00eb verder ontwikkel en het sy argitektoniese hoogtepunt vanaf die 12de eeu met die oprigting van staafkerke bereik waarvan 28 bewaar gebly het en nog steeds die belangrikste noorse bydrae tot die w\u00eareld se argitektuurgeskiedenis verteenwoordig. die staafkerk van urnes is selfs deur unesco as 'n argitektoniese w\u00earelderfenis gelys. die vorm en versierings van staafkerke is aan die skeepsbou- en kunstradisie van die wiking-tydperk ontleen, en veral die kerkportale is 'n opvallende mengsel van wiking- en christelike motiewe.\ndie lafting-tegniek of gebruik van langhoute het in noorwe\u00eb tot 'n gesofistikeerde vlak ontwikkel. noorse plase het byvoorbeeld oor 'n aantal houtgeboue van verskillende groottes beskik wat elkeen 'n spesifieke funksie vervul het, en daar was 'n groot aantal tipes en samestellings van geboue in die verskillende geweste van die land.\nnaas die binnelandse boerderygemeenskappe het ook die vissersdorpies langs die noorse kus hul eie kenmerkende houtboukuns ontwikkel wat gedurende die middeleeue oor die hele kuslyn uitgebrei het. noord-duitse koopmans van die hanseverbond het byvoorbeeld die aanleiding gegee tot die bou van 'n reeks nou houtgeboue langs die oewerlyn van bergen se bryggen-skeepswerf wat as hulle hoofkwartier gedien het.\ntwee van die stede, wat tydens die 17de eeu deur die deense koning in noorwe\u00eb gestig is, kongsberg en r\u00f8ros, het as gevolg van mynbouaktiwiteite ontstaan. kongsberg pronk nog steeds met 'n kerkgebou in die destydse barokstyl, terwyl in r\u00f8ros kenmerkende lang gebo\u00eb houthuise ontstaan het. net soos die bryggen van bergen is ook r\u00f8ros se historiese stadskern deur die unesco as 'n w\u00earelderfenisgebied gelys.\nvanwe\u00eb die politieke en ekonomiese oorheersing deur denemarke is die ontwikkeling van 'n welvarende noorse bourgeoisie belemmer, en belangrike stylrigtings van die europese argitektuur het derhalwe dikwels eers baie laat begin om 'n invloed op die plaaslike boukuns uit te oefen wat dan ook dikwels beperk was. nogtans is daar uitmuntende voorbeelde van historiese boustyle soos die baronie rosendal bo-oor die kvinnheradfjord met sy barok-invloede en die statige landhuis damsg\u00e5rd in bergen wat volgens die rokoko-styl as 'n houtgebou ontwerp is.\nmet die skeiding van denemarke in 1814 het oslo (destyds kristiania) se nuwe funksie as hoofstad van noorwe\u00eb die aanleiding tot die bou van 'n aantal representatiewe geboue gegee. die argitek christian h. grosch het naas die oudste gedeelte van die universiteit van oslo, die effektebeurs en die vroe\u00ebre sentrale bank van noorwe\u00eb talle ander geboue in oslo asook sowat sewentig kerke dwarsoor die land ontwerp.\nin die 20ste eeu het noorse argitekte nasionale tradisies met eietydse argitektoniese stromings verbind. toe die stad \u00e5lesund in 1904 deur 'n brandramp verwoes is, het inheemse boumeesters hulle by die heropbou onder meer deur die art nouveau-boustyl laat inspireer. die 1930's met hulle funksionalistiese tendense was 'n eerste groot bloeitydperk van die noorse boukuns, alhoewel die plaaslike argitekte eers in die laaste dekades van die eeu internasionale bekendheid verwerf het.\n\n\n=== skilderkuns ===\nterwyl sowel middeleeuse geskilderde antependia asook muur- en gewelfskilderye bewaar gebly het, word die vroe\u00eb 19de eeu as die beginpunt van die moderne noorse skilderkuns beskou. die eerste generasie van noorse romantici het hul inspirasie van buitelandse kunstenaars gekry \u2013 soos johann christian clausen dahl (1788\u20131857) wat in duitsland gebly en daar onder die invloed van caspar david friedrich gestaan het. thomas fearnly (1802\u20131842) was een van die eerste inheemse landskapskilders. die laat-romantiese periode was deur 'n konsentrasie op die volkslewe, die nordiese geskiedenis en mitologie gekenmerk.\nskilders van landskappe en persone soos hans gude (1825\u20131903), johan fredrik eckersberg (1822\u20131870), adolph tidemand (1814\u20131876) en christian krogh (1852\u20131925) is onder meer deur die d\u00fcsseldorfse akademie in duitsland be\u00efnvloed. die franse skilderkuns het veral met sy impressionistiese stromings inspirasie vir noorse skilders soos fritz thaulow (1847\u20131906) en gerhard munthe (1849\u20131929) gelewer. die impressionisme is opgevolg deur die art nouveau-kuns met edvard munch (1863\u20131944) as een van sy bekendste noorse verteenwoordigers.\ndie karikaturis olaf gulbransson (1873\u20131958) het die kenmerkende grafiese styl van die satiriese duitse tydskrif simplicissimus ontwikkel, tog het ander nie-figuratiewe kunsstromings in die eerste helfte van die 20ste eeu soos die kubisme of konstruktiwisme min aandag in noorse kunstenaarskringe gekry. eers in die 1950's het hulle hul invloed in die dikwels melancholiese noorse landskapskilderkuns laat geld.\nsedert die 1970's het die beeldende kuns in noorwe\u00eb sy inspirasies ten opsigte van vorm en inhoud uit die veelvuldige internasionale kunsstromings gekry, alhoewel noorse kunstenaars steeds weer op onderwerpe konsentreer wat die plaaslike natuur bied.\n\n\n== letterkunde ==\n'n selfstandige noorse letterkunde het eers met die nasionale onafhanklikheidsbeweging vanaf 1814 begin ontwikkel sodat die vroe\u00eb liter\u00eare lewe as deel van 'n gemeenskaplike skandinawiese letterkunde beskou moet word.\n\n\n=== die noors-yslandse periode (tussen omstreeks 800 en 1400) ===\nwetenskaplikes het hul kennis oor die vroe\u00eb wiking-beskawing onder meer aan yslandse skrywers te danke wat in die 12de en 13de eeu begin het om die mondelinge tradisies neer te skryf.\ndie w\u00eareld van nordiese godhede en helde is die hoofonderwerp van die edda, die oudste liter\u00eare werk van noorwe\u00eb. in die 13de eeu het skalde (afgelei van die yslandse sk\u00e1ld \"digter\") wiking-ideale soos verwantskap, heldedom, eer, eerlikheid en deug, wat aanvanklik in eenvoudige stafryme van rune-inskrifte behandel is, in 'n meer ingewikkelde liter\u00eare styl verheerlik. rondtrekkende sangers het tydens die lang skandinawiese winters veral die hoofse publiek met hul heldesange oor legendes, historiese gebeurtenisse, heldedade, slagte en deugsame krygers vermaak. die eerste bekende noorse skald uit die eerste helfte van die 9de eeu was bragi boddason. later was die skaldedigkuns hoofsaaklik tot ysland beperk. ook die nordiese sagas, vroe\u00eb skandinawiese prosawerke, het ondanks hulle noorse wortels in ysland ontstaan, soos byvoorbeeld snorri sturluson se kroniek van die noorse konings uit die 13de eeu.\ndie religieuse en hoofse literatuur van die middeleeuse europese \u2013 vertalings van preke, legendes rondom heiliges en heldedigte oor koning artus, karel die grote en theoderik die grote \u2013 is ook in noorwe\u00eb oorgeneem. die sogenaamde koningsspie\u00ebl, 'n didaktiese afhandeling oor sedes en moraal wat in versvorm gegiet is, was 'n belangrike inheemse liter\u00eare werk. daarnaas het ballades vanaf die 13de eeu 'n beduidende rol in noorwe\u00eb se liter\u00eare lewe begin speel.\n\n\n=== die noors-deense periode (tussen omstreeks 1400 en 1814) ===\nin die tydperk van die kalmarunie het die oud-nordiese literatuur sy hoogtepunt al lank oorskry, en eers met die reformasie was daar weer 'n oplewing in die produksie van liter\u00eare tekste. aangesien noorwe\u00eb tot 1643 nie oor 'n eie drukkery beskik het nie, is hoofsaaklik deense boeke van kopenhaagse uitgewers ingevoer. die deense taal, wat uiteindelik ook ampstaalstatus in noorwe\u00eb gekry het, het 'n oorheersende invloed op die noorse letterkunde uitgeoefen.\ndie 16de eeuse humanisme het noorse skrywers soos absalon pederss\u00f8n beyer en peder clauss\u00f8n friis ge\u00efnspireer. friis het met sy vertaling van snorri sturluson se heimskringla-saga uiting aan patriotiese gevoelens gegee, en in 1739 het die geestelike petter dass met sy werk norlands trompet (\"die trompet van die noordland\") sy belewenis van die landskap van noord-noorwe\u00eb in versvorm uitgedruk.\ndie noorse letterkunde het veral in die 18de eeu begin om sy eie identiteit en uniekheid uit te druk. by hierdie ontwikkeling het die noors-gebore deense skrywer ludvig baron von holberg sentraal gestaan. op sy reise deur europese lande is hy deur die franse rasionalisme en engelse de\u00efsme be\u00efnvloed, en hy het begin om hierdie idee\u00eb in sy literatuur in te werk. holberg se werke het historiese afhandelings, satiriese digkuns en morele opstelle ingesluit, alhoewel hy veral met sy tydlose realistiese komedies bekendheid verwerf het wat nog steeds in noorse en deense teaters opgevoer word.\nander bekende skrywers in hierdie periode sluit holberg se liter\u00eare opvolger, johan herman wessel, die digters christian braunman tullin en johan nordahl brun en die kritiese essayis claus fasting in. 'n spesifieke nasionale noorse literatuur het in 1772 met die stigting van die noorse geselskap (det norske selskab), 'n vereniging van klassisistiese digters, gestalte gekry.\n\n\n=== die 19de eeu ===\nas gevolg van die napoleontiese oorlo\u00eb is noorwe\u00eb se politieke bande met denemarke in 1814 verbreek, maar ook in die nuwe alliansie met swede, wat voorsiening vir selfregering gemaak het, is die kulturele bande met denemarke steeds gehandhaaf. tegelykertyd het die nasionale beweging van noorwe\u00eb vir die ontwikkeling van 'n selfstandige noorse literatuur gepleit wat onder meer in die romantiese stylperiode verwesenlik is.\ndie beduidendste romantiese digter in noorwe\u00eb was henrik arnold wergeland, wat as uitgewer en opvoedkundige ten gunste van 'n selfstandige noorse liter\u00eare tradisie was wat die ou bande met denemarke sou vervang. in die opkomende sogenaamde noorse kultuurstryd was daar egter ook voorstanders van 'n voortgesette kulturele unie met denemarke, soos die digter johan sebastian welhaven.\ndie romanties-nasionalistiese stroming in die letterkunde het met digters soos peter christian asbj\u00f8rnsen en j\u00f8rgen moe ondr meer die liter\u00eare skatte van die volksdigkuns, wat tot dusver net mondeling oorlewer is, herontdek en in geskrewe vorm versamel. die taalkundige ivar aasen het met die wetenskaplike navorsing ten opsigte van noorse dialekte begin, terwyl die joernalis aasmund olafsson vinje in sy nasionaal-romantiese werke noors as 'n liter\u00eare taal gevestig het. 'n selfstandige noorse geskiedskrywing het met peter andreas munch 'n aanvang geneem.\nmet die liter\u00eare realisme het noorwe\u00eb skrywers van w\u00eareldfaam voortgebring. die roman amtmandens d\u00f8ttre van camilla collett was in die jare 1854 en 1855 net die begin van 'n ontwikkeling wat met die dramatikus henrik ibsen, die politieke skrywer bj\u00f8rnstjerne bj\u00f8rnson, jonas lie (wat later deur die impressionisme be\u00efnvloed is, 1833\u20131908) en alexander kielland (1849\u20131906) sy hoogtepunt bereik het. verskeie van ibsen se werke het deel van die w\u00eareldliteratuur geword.\ndie naturalisme, landelike lewe en volkstradisies het in die werke van skrywers soos amalie skram en arne garborg neerslag gevind.\nin die laaste dekade van die 19de eeu is baie noorse skrywers deur die nuwe romantiek be\u00efnvloed. die bekendste outeur in hierdie periode was knut hamsun. sy eensame romanhelde voel dikwels aangetrokke tot die natuur en die irrasionele.\n\n\n=== die 20ste eeu ===\nn\u00e1 die einde van die politieke unie met swede in 1905 het die realistiese styl weer 'n oplewing beleef, en noorse skrywers het hulle op maatskaplike vraagstukke begin konsentreer. olav duun het met sy omvattende epiese roman juvikfolke, wat ses boekdele behels, 'n boeiende verhaal oor die landelike lewe en die geskiedenis van 'n familie geskep. johan bojer het in sy werke die morele kwessies van 'n moderne nywerheidsmaatskappy behandel, terwyl johan petter falkberget hom op die probleme van mynwerkers toegespits het.\nmet sigrid undset (1882\u20131949) het 'n nuwe skryweres van w\u00eareldfaam op die liter\u00eare toneel verskyn. met haar trilogie kristin lavransdatter (1920\u20131922), wat in die tradisie van oud-yslandse sagas geskryf is en in die middeleeuse noorwe\u00eb afspeel, het sy in 1928 die nobelprys vir letterkunde verower. naas undset het ook ander realistiese skrywers soos olav dunn (1876\u20131939) en johan folkberget (1879\u20131967) dikwels etiese probleme teen 'n historiese agtergrond behandel.\ndie politieke spannings in die tydperk tussen die w\u00eareldoorlo\u00eb is onder meer in die werke van nordahl grieg weerspie\u00ebl. net soos grieg het ook die digter arnulf \u00f8verland in sy liriek die duitse besetting van noorwe\u00eb tydens die tweede w\u00eareldoorlog gekritiseer. die oorlog en die besettingstyd het ook n\u00e1 1945 'n sentrale in die liter\u00eare lewe gespeel en is onder meer in die romans van odd bang-hansen en k\u00e5re holt verwerk. algemene kritiek op die maatskappy het die romans en liriek van jens ingvald bj\u00f8rneboe oorheers, terwyl die prosa van skrywers soos johan borgen sterk deur eksistensialistiese tendense be\u00efnvloed is. die kwessie van goed en kwaad het in die psigologiese romans van \u00e5ge r\u00f8nning sentraal gestaan.\nnet soos sweedse outeurs het ook noorse skrywers soos karin fossum, anne holt, tom egeland en jo nesb\u00f8 met hul rillers en misdaadromans internasionale sukses behaal. ook jostein gaarder het met sy filosofiese roman sofies verden (1991), wat vir jonger lesers bedoel was, 'n internasionale blitsverkoper geskryf. ander belangrike eietydse skrywers sluit jan kj\u00e6rstad en die dramatikus jon fosse in.\n\n\n=== noorwe\u00eb se liter\u00eare stelsel ===\nnoorwe\u00eb het 'n unieke liter\u00eare stelsel ter bevordering van noorse literatuur, skrywers en die uitgewersbedryf. dit baseer op voorgeskrewe pryse vir boeke, die aankoop van honderde eksemplare van bepaalde nuwe titels, die vrystelling van boeke van belasting op toegevoegde waarde (btw) en kollektiewe ooreenkomste tussen regtehouers. die program was die sleutelfaktor vir die vestiging van 'n veelsydige en dinamiese boekmark in noorwe\u00eb.\naankoopprogramdie noorse aankoopprogram vir boeke word deur die staat befonds en deur die noorse kunsteraad geadministreer. jaarliks word tussen 550 en 1 500 eksemplare van sowat 600 nuwe boektitels aangekoop en aan biblioteke dwarsoor die land beskikbaar gestel. die program se hoofdoelwitte is die bevordering van noorse boekpublikasies, die versekering van toegang tot nuwe werke vir die algemene leserspubliek en die verskaffing van ho\u00ebr inkomstes aan skrywers.\ndie program is in die 1960's as 'n aankoopstelsel vir noorse fiksie vir volwassenes geloods en is reeds kort daarna uitgebrei om ook literatuur vir kinders en jeugdiges in te sluit. so is ook skoolbiblioteke van nuwe boektitels voorsien. die program was 'n groot sukses en het bygedra tot ho\u00ebr produksie- en oplaagsyfers. die aankoopprogram is intussen verder uitgebrei na vertaalde fiksie en nie-fiksie, noorse nie-fiksie vir volwassenes, noorse nie-fiksie vir kinders en jeugdiges en grafiese romans.\n\nvoorgeskrewe boekpryse en vrystelling van btwdie voorgeskrewe vaste boekprys vir elke nuwe titel mag deur die uitgewery vasgestel word. boekwinkels en ander kleinhandelondernemings mag tot 1 mei van die volgende jaar 'n afslag van maksimaal 12,5 persent aan klante aanbied. deur boeke orals in noorwe\u00eb teen meer of min dieselfde prys te verkoop word skrywers en uitgewers van 'n stabiele grondslag vir hul finansi\u00eble beplanning voorsien. die vrystelling van btw maak boeke vir lesers meer bekostigbaar en verseker toegang tot literatuur vir almal.\n\nkollektiewe ooreenkomstekollektiewe ooreenkomste, wat tussen die vereniging van noorse uitgewers aan die een en die belange-organisasies van skrywers, illustreerders en vertalers aan die ander kant gesluit is, verseker vir alle partye, wat regte in die publikasieproses hou, 'n billike deel van die inkomste.\n\n\n=== ander programme ter bevordering van noorse literatuur ===\ndie noorse kunsteraad stel beurse beskikbaar vir talentvolle en belowende skrywers asook finansi\u00eble steun vir projekte en produksies. die uitvoer van noorse literatuur word deur 'n ander liggaam, norla \u2013 norwegian literature abroad, deur aktiewe bemarking en subsidies vir vertalings bevorder. norla is in 1978 gestig en het in die tydperk tot 2004 die vertaling van nagenoeg 5 200 noorse boektitels in 65 tale finansieel gesteun. norla se werksaamhede word deur die noorse departement van kultuur befonds.\ndie grootste kulturele inisiatief in die buiteland ooit sal noorwe\u00eb se deelname as eregas aan die frankfurtse boekebeurs van 2019 wees. aktiwiteite in hierdie verband word eweneens deur norla geko\u00f6rdineer. in samewerking met die regtehouers onderhou norla ook 'n webtuiste wat inligting oor noorse boekpublikasies in engels bied, https://booksfromnorway.com/.\n\n\n== sport ==\nsport vorm 'n belangrike deel in die noorse kultuur, en gewilde sportsoorte sluit in sokker, handbal, tweekamp, heg-en-steg-ski, skansspring, langbaanskaats, en, in 'n minder mate, yshokkie.\nsokker is in noorwe\u00eb die gewildste sportsoort in terme van aktiewe deelname. volgens 'n 2014\u20132015-opname was sokker ver agter tweekamp en heg-en-steg-ski wat die gewildheid onder toeskouers betref. yshokkie is die belangrikste binnesport. die noorde nasionale vrouehandbalspan het verskeie titels ingepalm, waaronder twee olimpiese goue medaljes (in 2008 en 2012), drie w\u00eareldbekertoernooie (in 1999, 2011 en 2015), asook ses europese kampioenskappe (in 1998, 2004, 2006, 2008, 2010 en 2014).\nin sokker het die nasionale vrouespan die w\u00eareldbekertoernooi in 1995 en die olimpiese sokkertoernooi in 2000 gewen. die vrouespan het ook twee uefa europese vrouekampioenskappe ingepalm (in 1987 en 1993). die noorse nasionale manssokkerspan het al drie keer aan die fifa sokker-w\u00eareldbekertoernooi deelgeneem (in 1938, 1994 en 1998), en een keer aan die uefa europa-beker (in 2000). die beste fifa-rang wat noorwe\u00eb behaal het, is tweede, 'n plek wat hulle twee keer bereik het, in 1993 en in 1995.bekende noorse spelers in die nasionale voetballiga sluit in halvor hagen, bill irgens, leif olve dolonen larsen, mike mock en jan stenerud.bandy is 'n tradisionele sport in noorwe\u00eb en die land is een van die vier stigters van die vereniging van internasionale bandy. in terme van gelisensieerde atlete is dit die tweede belangrikste wintersport in die w\u00eareld. teen januarie 2018 het die nasionale mansspane een silwer- en bronsmedalje elk verower, terwyl die nasionale vrouespan vyf bronsmedaljes tydens w\u00eareldbekertoernooie ingepalm het.\nnoorwe\u00eb se eerste deelname was tydens die olimpiese somerspele 1900 en sedertdien het die land atlete vir al die olimpiese spele gestuur, behalwe vir die min bemarkte olimpiese somerspele 1904 en die olimpiese somerspele 1980 in moskou wat deur die weste geboikot is. noorwe\u00eb voer die algehele medaljetabel by die olimpiese winterspele met 'n goeie voorsprong aan. noorwe\u00eb het al twee keer olimpiese spele gehuisves: die olimpiese winterspele 1952 in oslo en die olimpiese winterspele 1994 in lillehammer. dit het ook die olimpiese jeugwinterspele 2016 in lillehammer aangebied en sodoende die eerste land geword wat beide die winterspele en jeugwinterspele gehuisves het.\nnoorwe\u00eb se nasionale vrouespan in strandvlugbal het aan die cev strandvlugbal kontinentale beker 2018\u20132020 deelgeneem.skaak het sterk in gewildheid toegeneem in noorwe\u00eb. die noorse magnus carlsen is die huidige en vyfmalige w\u00eareldkampioen.\n\n\n== verwysings ==\n\n\n== bronnelys ==\nalgemeen(en)  \"norway\". encyclop\u00e6dia britannica. besoek op 22 april 2023.\n(en)  \"norway\". central intelligence agency. besoek op 22 april 2023.\n\n\n== eksterne skakels ==\n(en)  toerisme-inligting oor noorwe\u00eb op wikivoyage\n(no)  amptelike webwerf\n(en)  noorse ambassade in suid-afrika\n(en)  algemene inligting oor noorwe\u00eb\n(en)  state of the environment norway"