"brasili\u00eb (portugees: brasil, [b\u027ea\u02c8ziw], ), amptelik die federale republiek brasili\u00eb (rep\u00fablica federativa do brasil, ), is die grootste land en ook di\u00e9 land met die grootste bevolking in latyns- en suid-amerika. dit is verder ook die vyfde grootste land in die w\u00eareld ten opsigte van bevolking en grondgebied. di\u00e9 land strek oor die uitgestrekte gebied vanaf sentraal-suid-amerika en die atlantiese oseaan. di\u00e9 land strek die verste oos van al die lande in die amerikas en grens aan uruguay, argentini\u00eb, paraguay, bolivi\u00eb, peru, colombia, venezuela, guyana, suriname en die franse d\u00e9partement frans-guyana. brasili\u00eb grens inderwaarheid aan bykans elke suid-amerikaanse land behalwe vir ecuador en chili en beslaan 47,3% van di\u00e9 vasteland se oppervlak.\nbrasili\u00eb bevat uitgebreide landbougebiede en re\u00ebnwoude. met sy baie natuurlike hulpbronne en groot arbeidsmark is di\u00e9 land suid-amerika se leidende ekonomiese moondheid.omdat dit 'n kolonie van portugal was, is portugees die amptelike taal van brasili\u00eb \u2013 die grootste portugeessprekende land in die w\u00eareld en die enigste een in die amerikas. die naaste portugeessprekende land is kaap verde in afrika en noordoos van brasili\u00eb gele\u00eb.\nbrasili\u00eb het die w\u00eareld se tweede grootste christen-bevolking na die verenigde state (151 miljoen) en ook die w\u00eareld se grootste rooms-katolieke bevolking, 'n sterk geskiedkundige band wat nagelaat is deur die rooms-katolieke portugese koloniste.\n\n\n== etimologie ==\ndie portugese landsnaam brasil het sy oorsprong in die brasielhoutboom (caesalpinia echinata), in portugees pau-brasil genoem, wat in bosse langs die atlantiese kus aangetref word en deur die inheemse indiaanse bevolking vir die vervaardiging van pyle en bo\u00eb gebruik is. die rooi kleurstof, wat uit die hout ontgin kon word en waarin mans hul liggame geverf het, het 'n belangrike rol in rituele en in oorlogstye gespeel.\nin die vroe\u00eb koloniale tydperk was brasielhout 'n gesogte uitvoerproduk wat die voorindustri\u00eble europese tekstiel- en wolbedryf van 'n karmosynrooi kleurstof voorsien het. die hout is tot in die 19de eeu ontgin \u2013 tot so 'n mate dat die brasielhoutboom destyds as uitgestorwe beskou is. eers in 1928 is dit herontdek in pernambuco. die brasielhoutboom is tans een van die bedreigde spesies in die laaste oorblyfsels van brasili\u00eb se oorspronklike atlantiese kusbosse, die mata atl\u00e1ntica.\ndie portugese term brasa kan vertaal word as \"gloed\" of \"gloeiende kole\"; die byvoeglike naamwoord brasil (\"gloedagtig\") verwys na die kleur van brasielhout \u2013 dit is helder oranjerooi in sy natuurlike toestand, maar verander n\u00e1 blootstelling \u2013 sodra dit gesny word \u2013 tot 'n diep rooibruin.\n\n\n== geografie ==\nbrasili\u00eb word geografies deur twee groot landskapsvorme gekenmerk \u2013 die uitgebreide laagliggende amasone-re\u00ebnwoud in die noorde en die hoogplato in die sentrale gedeelte en die suide van di\u00e9 land. die laasgenoemde is 'n meer oop terrein bestaande uit heuwels en lae berge \u2013 tuiste van die oorgrote meerderheid van die brasiliaanse bevolking en ook die gebied waar die landbou hoofsaaklik plaasvind. langs die atlantiese kus is daar ook verskeie bergreekse wat hoogtes van soveel as 2 900 meter bo seevlak bereik. die hoogste piek is pico da neblina wat 3 014 meter bo seespie\u00ebl in die guyaanse hooglande uitstyg. die langste riviere sluit in: die amasone, die grootste rivier in die w\u00eareld in terme van vloeiende watervolume en die tweede langste in die w\u00eareld n\u00e1 die nylrivier in afrika; die paran\u00e1 en sy hoofvertakking, die igua\u00e7urivier, waar die indrukwekkende igua\u00e7u-waterval (portugees: cataratas do igua\u00e7u) gevind kan word; die rio negro-, s\u00e3o francisco-, xingu-, madeira- en die tapaj\u00f3s-riviere.\nbrasili\u00eb is hoofsaaklik in die trope gele\u00eb en daarom toon die klimaat baie min seisoenale veranderinge. in die suidelikste deel van brasili\u00eb kry 'n mens 'n subtropiese gematigde klimaat, wat nou en dan selfs ryp en sneeu in die ho\u00ebr dele kan ervaar. neerslag is oorvloedig in die vogtige amasonekom, maar daar word ook dro\u00ebr dele aangetref, veral in die noordooste van di\u00e9 land.\n'n aantal eilande in die atlantiese oseaan is ook deel van brasili\u00eb:\n\nsint petrus en sint paulus-argipel\nrocas atol\nfernando de noronha\ntrinidade en martim vazdie brasiliaanse vasteland word oor die algemeen geografies in vyf kenmerkende streke verdeel: die noordelike streek, die noordoostelike streek, die sentraalwestelike streek, die suidoostelike streek en die suidelike streek.\n\ndie noorde beslaan sowat 45,27% van die oppervlakte van brasili\u00eb en is ook die streek met die kleinste bevolking. daar is min nywerheidsontwikkelinge en die streek is redelik onderontwikkel (met die uitsondering van manaus, wat 'n belastingvrye nywerheidsone bevat). die streek bevat ook die grootste re\u00ebnwoude in die w\u00eareld, die amasone waar baie inheemse stamme van brasili\u00eb woon.\ndie noordoostelike streek bevat 'n derde van brasili\u00eb se bevolking. die mense daar het diverse kulture met sommiges wat sterk wortels het uit die portugese koloniale tydperk en ander met 'n sterk afro-brasiliaanse kultuur en dan is daar ook diegene wie se kultuur deur hul inheemse brasiliaanse indiaanse afkoms be\u00efnvloed word. dit is ook die armste streek van brasili\u00eb en beleef lang dro\u00eb klimaatstoestande.\ndie sentraalwestelike streek is die tweede grootste streek in brasili\u00eb maar het 'n lae bevolkingsdigtheid. dit is hier waar die brasiliaanse hoofstad bras\u00edlia gele\u00eb is. die streek bevat die pantanal, die w\u00eareld se grootste moerasgebied, asook 'n klein deel van die amasone-re\u00ebnwoud in die noordwestelike deel daarvan. 'n groot deel van die streek is begroei deur die cerrado, die grootste grasvlakte in die w\u00eareld, wat twee duidelik onderskeibare seisoene beleef: 'n re\u00ebnseisoen (vanaf oktober tot april) en 'n dro\u00eb seisoen (vanaf mei tot september). dit is ook die belangrikste landbougebied in di\u00e9 land. die belangrikste stede hier is: bras\u00edlia, goi\u00e2nia, campo grande en cuiab\u00e1.\ndie suidoostelike streek is die welvarendste en digbevolkste streek. dit het meer inwoners as enige ander suid-amerikaanse land en bevat een van die grootste metropolitaanse gebiede in die w\u00eareld, waarvan die hoofstede di\u00e9 land se twee grootstes is; s\u00e3o paulo en rio de janeiro. die streek bevat 'n groot diversiteit insluitende die groot sakegebied van s\u00e3o paulo, die geskiedkundige stede van minas gerais, die w\u00eareldbekende strande van rio de janeiro en die hoogs aangeskrewe kus van esp\u00edrito santo.\ndie suidelike streek is die welvarendste (in terme van die bbp per capita), met die hoogste lewenstandaard in di\u00e9 land. dit is ook die koudste streek van brasili\u00eb. baie europese immigrante het hulself hier gevestig, naas portugese van die europese vasteland en asoreane hoofsaaklik duitsers, italianers en mense van slawiese afkoms. die inwoners van hierdie streek se kultuur toon sterk invloede vanuit di\u00e9 kulture.\n\n\n== geskiedenis ==\n\n\n=== vroe\u00eb geskiedenis ===\ndaar word geglo dat brasili\u00eb vir ten minste 10 000 jaar lank deur semi-nomadiese stamme bevolk was voordat die eerste portugese ontdekkingsreisigers onder leiding van pedro \u00e1lvares cabral vroeg saans op 22 april 1500 daar voet aan wal gesit het. die vroegste spore van menslike lewe is in die deelstaat piau\u00ed ontdek. terwyl navorsers aanneem dat paleo-indiaanse groepe omstreeks 10 000 v.c. die suidpunt van die suid-amerikaanse vasteland bereik het, word die oudste menslike oorskot, wat deur argeolo\u00eb in brasiliaanse kusgebiede opgegrawe is, gedateer op omstreeks 8 000 v.c.\ngeografiese en klimatiese besonderhede is oorspronklik as rede aangevoer vir die beweerde feit dat groter, hoogs ontwikkelde beskawings met ho\u00ebr bevolkingsdigtheid, vergelykbaar aan die inka-beskawing in die andes-bergreeks, in die amasonebekken nooit kon ontstaan nie. so is oorspronklik aangeneem dat brasili\u00eb in die voorkoloniale periode 'n yl bevolkte gebied was met klein groepe nomadiese en halfnomadiese bewoners \u2013 hoofsaaklik jagters en vissers. tot 'n beperkte mate is \u2013 volgens ouer hipoteses \u2013 grond bewerk.\nmeer onlangse navorsing deur brasiliaanse en britse wetenskaplikes van die universiteit van exeter in engeland, waarvan eerste bevindings in 2018 gepubliseer is, dui egter daarop dat randgebiede in die suidelike amasonebekken, gele\u00eb in die deelstaat mato grosso, deur voor-kolumbiaanse bevolkings ontsluit is vir intensiewe boerdery. 'n stelselmatig beplande netwerk van paaie het nedersettings in 'n gebied van 400 000 km2 met mekaar verbind \u2013 as deel van 'n infrastruktuur vir 'n beraamde bevolking van een miljoen.\n\n\n=== koloniale tydperk ===\n\n\n==== portugese verkenning en vroe\u00eb koloniale beleid ====\nvolgens die verdrag van tordesillas, wat deur bemiddeling van die pous in 1494 tussen spanje en portugal gesluit is, het die destyds nog onbekende brasili\u00eb deel uitgemaak van portugal se eksklusiewe belangesfeer in die nuwe w\u00eareld. as 'n feitlik onbekende land was brasili\u00eb aanvanklik van min belang vir portugal, maar sou nogtans tot sy grootste en belangrikste kolonie ontwikkel. oor die loop van drie eeue is dit deur die portugese hervestig en is die houtbronne eers ontgin en later ook landboubedrywighede in die vorm van suikerriet en koffiebone gevestig en is goud ook daar ontgin. die kolonie se mannekrag het aanvanklik bestaan uit slawe vanuit die oorspronklike boorlinge en n\u00e1 1550, hoofsaaklik vanuit afrika.admiraal cabral se vloot het in maart 1500 die hawe van lissabon verlaat en was met dertien skepe en 'n bemanning van 1 500 die grootste wat tot dusver na die suid-atlantiese gebiede gestuur is. die portugese was van plan om hulle handelsbelange in indi\u00eb met swaar gewapende skepe teen arabiese mededingers en plaaslike heersers te beskerm. die ontdekking van brasili\u00eb was min of meer 'n toeval: op 2 april 1500 het cabral se manne naby die huidige porto seguro vir die eerste keer land raakgesien. op 22 april 1500 het die portugese voet aan wal gesit en op vreedsame indiane afgekom, maar daar was klaarblyklik geen rykdomme in hierdie land nie. op 3 mei het cabral weer seile gespan om indi\u00eb betyds te bereik.\nbrasili\u00eb het w\u00e9l die aandag getrek van portugese handelaars wat met plaaslike indiane handel begin dryf het. 'n verskeidenheid europese goedere is teen inheemse hout geruil. hierdie simmetriese betrekkinge tussen europe\u00ebrs en inheemse brasiliane het eers drasties begin verander nadat portugal besluit het om kusgebiede te koloniseer. om setlaars na 'n oorsese besitting te stuur was 'n ongewone stap in portugal se oorsese handelsbeleid. met sy betreklik klein bevolking het die land sover moontlik steeds voorkeur gegee aan die vestiging van klein kommersi\u00eble nedersettings, met forte om hulle teen aanvalle te beskerm. setlaarkolonies het geen rol in die land se koloniale en handelsbeleid gespeel nie.\nin die geval van brasili\u00eb het eksterne faktore bygedra tot 'n heel ander ontwikkeling. portugal se europese mededingers het die onderontwikkelde portugese besitting in toenemende mate as basis vir portugal se asiatiese handelsroetes misbruik \u2013 roetes wat juis deur die suidelike atlantiese oseaan geloop het. aanvanklik is gebruik gemaak van 'n feodale meganisme wat uit die tyd van die reconquista, die christelike herverowering van die iberiese skiereiland uit die hande van moslemheersers. so is kusgebiede in sogenaamde kapteinskappe verdeel wat aan privaat entrepreneurs oorhandig is. nadat min sukses aan hierdie instrument beskore was, is die besluit geneem om brasili\u00eb as setlaarkolonie te ontwikkel.\n\n\n==== nederlands-brasili\u00eb ====\nverskeie europese moondhede het pogings onderneem om kolonies in brasili\u00eb te vestig. nederland was die enigste van hulle wat daarin geslaag het om voet in die deur te kry \u2013 al was dit maar vir 'n kort tydperk.\ntussen 1630 en 1654 is die gebied rondom recife in die noordooste oorgeneem deur die republiek van die sewe verenigde nederlande en het die kolonie as nederlands-brasili\u00eb bekend gestaan. die verskillende nederlandse goewerneurs van die kolonie het probeer om soveel moontlik immigrante na die gebied te lok, met gematigde sukses. uiteindelik is die nederlanders, wat nie deur die moederland bygestaan kon word nie vanwe\u00eb die eerste anglo-nederlandse oorlog, in 1654 verdryf deur die portugese wat die gebied weer by hulle kolonie ingelyf het.\n\n\n==== die portugese koningshuis in brasiliaanse ballingskap ====\nvroeg in die 19de eeu is brasili\u00eb en sy portugese moederland deur die napoleontiese oorlo\u00eb in europa geraak. napol\u00e9on bonaparte se poging om die verenigde koninkryk deur middel van 'n seeblokkade af te sny van toegang tot vastelandse europese hawens is gedeeltelik gedwarsboom deur portugal wat \u2013 weens sy eeue oue politieke en milit\u00eare alliansie met engeland \u2013 alle hawens oop gehou het vir engelse skepe. frankryk en spanje het in die verdrag van fontainebleau, wat op 28 oktober 1807 onderteken is, besluit om portugal binne te val en die land tussen hulle op te deel.\nin die najaar van 1807 het franse magte, wat deur spanje ondersteun is, die portugese grens oorskry. op 30 november het die franse besetters lissabon ingeneem. die portugese koningshof het reeds op 27 november uit lissabon gevlug op pad na die veilige brasili\u00eb. altesaam 15 000 persone het hulle vergesel. die portugese koning dom jo\u00e3o vi het die stadshouder van lissabon aangewys om die stad sonder verset aan die franse troepe te oorhandig. vervolgens het rio de janeiro enkele jare lank as hoofstad van die portugese w\u00eareldryk gedien.\ndie koning se ballingskap was die begin van een van die moeilikste periodes in die portugese geskiedenis. in die somer van 1808 het britse magte begin om napoleon se troepe weer uit die land te verdryf. oorlogshandelinge het jare lank op die hele iberiese skiereiland voortgeduur en is op 'n indrukwekkende manier gedokumenteer in die spaanse skilder francisco de goya se siklus desastres de la guerra.\n\n\n=== betrekkinge met die verenigde koninkryk en onafhanklikheid ===\nbrasili\u00eb se status is tydelik verhoog tot di\u00e9 van 'n verenigde koninkryk onder die portugese kroon. na jo\u00e3o vi van portugal se terugkeer na die bevryde lissabon het die oorblywende koninklike regering in rio de janeiro stappe gedoen om die koninkryk brasili\u00eb te ontbind en sy status weer na kroonkolonie te verlaag. dit het gelei tot 'n reeks kleinskaalse konflikte wat bekend staan as die brasiliaanse onafhanklikheidsoorlog. op 7 september 1822 het kroonprins pedro i van brasili\u00eb (later pedro iv van portugal) onafhanklikheid verklaar en die onafhanklike koninkryk brasili\u00eb tot stand gebring. 'n verdrag, wat die koninkryk se onafhanklikheid erken het, is op 29 augustus 1825 met die verenigde koninkryk en portugal onderteken.\naangesien die kroon steeds in die hande van die huis van braganza was, het die onafhanklikheid meer 'n verdeling van die portugese ryk in twee dele verteenwoordig en verskil dit ietwat met van die ander onafhanklikheidsbewegings wat elders in die amerikas voorgekom het.\ndie brasiliaanse ryk was teoreties 'n demokrasie volgens die britse styl, al het die magsverdeling tussen die keiser en die parlement meer ooreenkomste met die destydse keiserryk oostenryk gehad. slawerny is in 1888 afgeskaf deur die \"goue wet\" wat deur prinses isabel uitgevaardig is. grootskaalse immigrasie uit europa het daarna die basis geskep vir verdere nywerheidsontwikkeling. pedro i is opgevolg deur sy seun pedro ii \u2014 wat op sy oudag vasgevang is in 'n politiese stryd tussen die weermag en die kabinet, 'n krisis wat ontstaan het as gevolg van die paraguayaanse oorlog. om 'n burgeroorlog tussen die weermag en die vloot te voorkom het pedro ii op 15 november 1889 van sy troon afstand gedoen toe 'n federale republiek tot stand gebring is deur veldmaarskalk deodora da fonseca.\nin die laat 19de en vroe\u00eb 20ste eeue het brasili\u00eb meer as vyf miljoen europese, arabiese en japannese immigrante gelok. die tydperk het dan ook die verdere nywerheidsontwikkeling en kolonisering van die binneland teweeg gebring. brasiliaanse demokrasie is drie keer omvergegooi en deur diktatorskappe vervang tussen 1930\u20131934 en 1937\u20131945 onder die bewind van get\u00falio vargas en tussen 1964\u20131985 onder opeenvolgende generaals wat deur die milit\u00eare bewind aangestel is met die hulp van die verenigde state.\n\n\n=== republiekwording en die tydperk van die w\u00eareldoorlo\u00eb ===\ndie eerste brasiliaanse republiek met 'n federatiewe grondwet (24 februarie 1891), die verenigde state brasili\u00eb (portugees: rep\u00fablica dos estados unidos do brasil) is deur maarskalk manuel deodoro da fonseca geproklameer, met die verenigde state van amerika as sy model. die republikeinse regerings het die vinnige ontwikkeling van die brasiliaanse ekonomie bevorder en grenskonflikte met die buurstate is op 'n vreedsame manier besleg.\ndie groot internasionale aanvraag na koffie, een van brasili\u00eb se hoofsaaklike uitvoerprodukte, het aanvanklik die ekonomiese welvaart van di\u00e9 land verseker en die landbou het hom veral op hierdie gewas toegespits. weens sterk mededinging van asiatiese produsente het die plaaslike rubberbedryf egter al in 1914 in 'n ernstige krisis beland wat uiteindelik die hele ekonomie geraak het. tydens die eerste w\u00eareldoorlog was brasili\u00eb sedert 1917 amptelik 'n lid van die geallieerde koalisie teen duitsland, maar het egter geen aktiewe rol by die oorlogshandelinge gespeel nie.\ndie aanvraag na koffie het n\u00e1 die einde van die oorlog skerp gedaal en die politieke stabiliteit is deur rewolusies in die deelstate s\u0101o paulo en rio grande do sul bedreig. tydens die twintigerjare het groot dele van die bevolking daarvoor gepleit om 'n einde aan die oligargiese regeringstelsel te maak.\nmet die tweede krisis van die koffiebedryf in 1930 het die bevolking onder die leiding van get\u00falio vargas, die sogenaamde \"vader van die armes\", in opstand teen die regering gekom en vargas het die amp van presidentskap oorgeneem. in die eerste maande van sy regering het die brasiliaanse ekonomie begin herstel. in 1937 is vargas tot lewenslange president en \"welwillende diktator\" uitgeroep.\nnadat die verenigde state druk op hom geplaas het, het vargas in 1942 oorlog teen nazi-duitsland en die ander spilmoondhede verklaar. 'n afdeling van sowat 25 000 brasiliaanse soldate is na itali\u00eb gestuur en het onder meer aan die slag van monte cassino deelgeneem. n\u00e1 die oorlog is vargas deur die brasiliaanse weermag as president ontslaan.\n\n\n=== die tydperk n\u00e1 1945 ===\nnet vyf jaar later is vargas deur die brasiliaanse volk vir 'n tweede ampstermyn gekies. hy het 'n duidelik sosialistiese beleid gevolg, maar nadat die verenigde state en regsgesinde politieke kringe steeds meer druk op hom geplaas het om te bedank, het hy in 1954 selfmoord gepleeg. sy opvolger juscelino kubitschek het saam met die partido trabalhista brasileiro (ptb) daarin geslaag om buitelandse beleggers na di\u00e9 land te lok en in die laat vyftigerjare het die brasiliaanse ekonomie weer vinniger begin groei. president kubitschek se ambisieuse projek om 'n nuwe hoofstad bras\u00edlia in die sentrum van di\u00e9 land te stig, het die staatsfinansies erg verswak. j\u00e2nio da silva quadros het die presidentsverkiesing in 1960 gewen en 'n beleid van politieke onafhanklikheid (veral teenoor die vsa) en volhoubare staatsfinansies gevolg. maar slegs enkele maande nadat hy die ampseed afgel\u00ea het, het hy in 1961 ten gunste van sy adjunkpresident jo\u0101o goulart afgedank.\nmet die onbloedige rewolusie van 1964 wat deur 'n aantal goewerneurs in die deelstate gesteun is, is 'n einde aan die presidentskap van die links-liberale goulart gemaak en 'n milit\u00eare bewind het die mag oorgeneem. brasili\u00eb het tot een van die gewildste bestemmings vir internasionale beleggings ontwikkel en 'n groot aantal multinasionale maatskappye het hulle in di\u00e9 land gevestig.\nsedert 1985 word brasili\u00eb internasionaal as 'n demokrasie, en spesifiek 'n presidensi\u00eble demokrasie, erken. die status is in 1993 deur 'n volkstemming bevestig, toe die kiesers gevra is om te kies tussen 'n presidensi\u00eble demokrasie of 'n parlement\u00eare stelsel: kiesers het ook toe besluit om nie di\u00e9 land se grondwetlike monargie te herstel nie.\nin 2009 het brasili\u00eb saam met rusland, indi\u00eb en die volksrepubliek china die bric-organisasie gestig, wat in 2010 suid-afrika opgeneem en sy naam in brics verander het. in 2014 het brasili\u00eb die fifa sokker-w\u00eareldbekertoernooi aangebied, die tweede keer n\u00e1 1950. net twee jaar later is die olimpiese somerspele van 2016 in rio de janeiro beslis, die eerste in suid-amerika en die tweede in latyns-amerika n\u00e1 die olimpiese somerspele van 1968 in meksikostad.\n\n\n== regering en politiek ==\n\n\n=== staatsvorm ===\ndie hoofstad van brasili\u00eb is bras\u00edlia. volgens die grondwet wat in 1988 bekragtig is, is brasili\u00eb 'n federale presidensi\u00eble verteenwoordigende demokratiese republiek, waar die president, wat vir 'n ampstermyn van vier jaar regstreeks deur die volk verkies word, beide die staatshoof en regeringshoof is en ook die kabinet saamstel. sedert 1998 mag die president, wat oor verreikende uitvoerende bevoegdhede beskik, vir 'n tweede ampstermyn herverkies word.\ndie unie se uitvoerende gesag word deur die regering uitgeoefen met die president as hoof. wetgewende gesag berus by die nasionale kongres (congresso nacional), wat in twee kamers verdeel word. die 513 afgevaardigdes van die kamer van afgevaardigdes van brasili\u00eb (c\u00e2mara dos deputados) word elke vier jaar verkies in 'n stelsel van proporsionele verteenwoordiging deur deelstate. die lede van die federale senaat (senado federal) word volgens 'n meerderheidsstelsel vir 'n agt-jaar tydperk verkies. die gewone wetgewende proses vereis deelname van die uitvoerende gesag, wat die reg het om nuwe wetgewing te veto.\nnadat die grondwet aanvanklik 'n oorgangsklousule behels het, is in 1993 'n referendum oor brasili\u00eb se staats- (monargie of republiek) en sy regeringsvorm (presidensi\u00eble of parlement\u00eare stelsel) gehou. die kiesers het hulle met 'n algehele meerderheid vir 'n republikeinse staatsvorm (87 persent) en 'n presidensi\u00eble regeringstelsel (69 persent) uitgespreek.\ndie administratiewe strukture van die staat is 'n federasie; brasili\u00eb het egter die munisipaliteite as outonome politiese eenhede ingesluit wat die federasie drieledig maak en die unie, die deelstate en die munisipaliteite insluit. die regstelsel is gebaseer op romeinse reg.\n\n\n=== politieke ontwikkeling ===\nbrasili\u00eb was tussen 1964 en 1985 onder milit\u00eare bewind. in hierdie periode het veral indigene brasilianers slagoffers van menseregvergrype geword, terwyl die ekonomiese ontwikkeling deur 'n reeks grootskaalse en ekologies onsensitiewe prestige-projekte gekenmerk was \u2013 waaronder die grootpad transamaz\u00f4nica, die waterkragsentrale itaip\u00fa, die kernkragsentrale in angra dos reis en talle snelwe\u00eb. die ekonomiese gevolge was 'n reuse-skuldlas (brasili\u00eb se buitelandse skulde was die hoogste van alle lande) en sukkelende staatsondernemings.\nonder die voormalige president bolsonaro en sy minister van onderwys abraham weintraub het die krisis in die onderwyssektor drasties vererger nadat die regering sy planne bekend gemaak het om die tersi\u00eare onderwysbegroting met dertig persent te besnoei. 'n besuiniging van staatsbesteding vir die prim\u00eare en sekond\u00eare onderwyssektor word eweneens oorweeg. as rede word die ekonomiese krisis aangevoer waaronder brasili\u00eb in 2019 verkeer. kritici beweer dat die besluite ideologies gemotiveerd is nadat universiteite reeds gedurende die verkiesingsveldtog 'n leidende rol in die opposisiebeweging teen bolsonaro gespeel het. in mei 2019 het honderdduisende studente en dosente aan betogings teen die regering se onderwysbeleid deelgeneem.\nondanks kritiese stemme uit die buiteland en sy omstrede beleid ten opsigte van die ekonomiese ontsluiting van die amasonere\u00ebnwoud het die destydse president bolsonaro in meningspeilings betreklik groot steun geniet. so het brasili\u00eb in 2019 vordering gemaak ten opsigte van die destydse regering se vier ekonomiese hoofdoelwitte:\n\ndie opening van markte,\ndie vermindering van burokrasie,\ndie privatisering van staatsondernemings (soos die energieverskaffer eletrobras) en\ndie konsolidasie van staatsfinansies (onder meer deur die beoogde hervorming van die land se pensioenstelsel).\n\n\n=== partystelsel ===\nalhoewel di\u00e9 land se demokrasie op 'n veelpartystelsel berus, beskik brasiliaanse partye nie oor ideologies gebaseerde programme nie \u2013 'n gebrek wat van hulle swak regeringspartye maak. gewoonlik moet hulle n\u00e1 verkiesings koalisieregerings vorm wat neig om onstabiel en kortstondig te wees. wetsontwerpe vereis dus onderhandelinge met ander partye.\ndie groot aantal kleiner partye, wat in die brasiliaanse parlement verteenwoordig is, lei net soos korrupsie tot 'n onstabiele politieke situasie en belemmer daarnaas die administrasie van di\u00e9 land. in die verkiesings van 2006 het altesaam twintig partye setels in die parlement verower, waarby die vyf grootste partye twee derdes van alle afgevaardigdes op hulle verenig.\n\n\n=== administratiewe verdeling ===\nbrasili\u00eb is 'n federasie wat bestaan uit 26 deelstate en 1 federale distrik, wat 'n totaal van 27 federale eenhede gee.\n\ndie brasiliaanse deelstate geniet werklike onafhanklikheid ten opsigte van hul regering, wetgewing, openbare veiligheid en belasting. die regering van 'n deelstaat word bestuur deur 'n goewerneur wat met 'n meerderheidstem verkies word en het ook sy eie wetgewende liggaam.\nelke deelstaat word verdeel in munisipaliteite wat op hul beurt hulle eie wetgewende rade het met 'n burgemeester, wat outonoom en hi\u00ebrargies onafhanklik is van beide die federale- en deelstaatsregerings. 'n munisipaliteit kan ander dorpe buiten die munisipale setels insluit wat nie 'n aparte regering het nie.\ndie regsbank word bestuur vanaf die deelstaat- en federale vlakke binne distrikte wat comarcas genoem word. een comarca kan verskeie munisipaliteite insluit.\n\n\n== demografie ==\nbrasili\u00eb word deur 'n uiters onegalige bevolkingsverspreiding gekenmerk, wat sy oorsake in die geografie en historiese ontwikkeling van di\u00e9 land het. die digbevolkte kusgebiede van noordoos- en suidoos-brasili\u00eb kontrasteer met die binneland, waar die bevolkingsdigtheid skerp afneem. groot dele van die amasonebekken is onbewoon. die geweste middel-weste en noorde, wat naastenby twee derdes van die brasiliaanse oppervlak verteenwoordig, het minder inwoners as die metropolitaanse gebied van s\u0101o paulo.\nbrasili\u00eb het 'n gemengde bevolking, wat sedert die vroe\u00eb 19de eeu onder meer danksy die immigrasie uit europa en asi\u00eb sterk gegroei het. 'n groot deel van die blanke inwoners, wat sowat die helfte van die brasiliaanse bevolking verteenwoordig, is nasate van portugese immigrante. ander belangrike groepe wat hulle in di\u00e9 land gevestig het, is italianers, spanjaarde, duitsers, oos-europe\u00ebrs en japanners.\ndie aandeel van die swart bevolking, oorwegend nasate van slawe wat in die tydperk tussen die 16de en 19de eeu uit afrika ingevoer is, is veral in die noordooste van brasili\u00eb baie hoog. meer as drie miljoen swart mense uit angola, nigeri\u00eb, benin, togo, ghana, ivoorkus en s\u00e3o tom\u00e9 en pr\u00edncipe is deur slawehandelaars na brasili\u00eb gebring, voordat die slawehandel in 1850 verbied is. baie swart mense het met die portugese setlaars vermeng, sodat daar nou ook 'n groot bevolking van gemengde herkoms is.\ndie inheemse indiane is in die loop van die geskiedenis byna uitgeroei. omtrent 1500 was daar sowat agt miljoen indiane in brasili\u00eb. baie van hulle het ook aan ingevoerde siektes beswyk of het met ander etniese groepe vermeng. tans is daar na ramings sowat 300 000 indiane.\n\n\n=== tale ===\nbrasili\u00eb is die enigste portugeessprekende land in suid-amerika. die plaaslike variant van die portugese taal het sy eie karakter ontwikkel en verskil van europese portugees ten opsigte van sy uitspraak en \u2013 in 'n mindere mate \u2013 sy woordeskat, spelling en grammatika. portugees is die enigste ampstaal en word deur sowat 97 persent van die bevolking as moedertaal gepraat.\nnet 0,1 persent van die bevolking praat nog een van die sowat 180 tradisionele indiaanse tale, waarvan guaran\u00ed, tupi en g\u00eas die belangrikstes is. die twee laasgenoemdes word veral in die amasonesgebied gebesig, waar die europese invloed beperk gebly het. in die kusgebiede het die indiaanse tale byna heeltemal verdwyn, alhoewel guaran\u00ed in die koloniale tydperk hier 'n groter rol gespeel het.\nbelangrike minderheidstale sluit ook immigrantetale soos duits, italiaans, spaans en japannees in. buite groot hotelle en die vernaamste toeristebestemmings is engelse taalvaardighede van brasiliane beperk. kommunikasie in spaans is soms moontlik in die mees suidelike landsdele. enige kennis van portugees, hoe beperk dit ook mag wees, is nuttig vir beide toeriste en sakereisigers en word deur inheemses met dankbaarheid aanvaar.\n\n\n=== religie ===\nin 2000 was 73,6 persent van die bevolking rooms-katoliek, 15,4 persent protestant en 7,4 persent ongebonde. vanwe\u00eb die sendingwerk van veral amerikaanse evangeliese groeperings neem die aantal protestante vinnig toe. die persentasie rooms-katolieke brasiliane was in 1960 nog 93 persent en het tussen 1980 en 2007 van 89 tot 64 persent afgeneem. die regering se betrekkinge met die rooms-katolieke bly veral weens die aborsie-vraagstuk gespanne nadat president luiz in\u00e1cio lula da silva vir 'n liberalisering van brasili\u00eb se aborsiewette gepleit het.\ndaar is ook minderhede van boeddhiste, baha\u2019i, moslems en jode. inheemse indiaanse en afro-brasiliaanse religies soos candombl\u00e9 en umbanda speel 'n belangrike rol. die omgewing van die hoofstad brasilia is die sentrum van 'n aantal esoteriese bewegings.\n\n\n=== etniese samestelling ===\n46 persent van die bevolking is nasate van portugese, italiaanse, duitse en ander europese immigrante; 43 persent is van gemengde afkoms; 8 persent is swartes en 2 persent van ander afkoms (onder wie 0,6 persent asiate, hoofsaaklik nasate van japannese immigrante).\nvolgens die sensus van 2000 was daar 734 131 indiane van sowat 200 verskillende volke. net ses inheemse etniese groepe het meer as 10 000 lede: guaran\u00ed (sowat 46 000, insluitende \u00f1andeva, kaiowa en mbya), ticuna (32 600), kaingang (28 800), terena (15 800), guajajara (13 100) en yanomami (11 700, insluitende waika, sanum\u00e1 en ninam).\n\n\n== ekonomie ==\n\n\n=== land van uiterstes ===\ndikwels word na brasili\u00eb as 'n land van uiterstes verwys, nie net vanwe\u00eb sy grootheid en uitgestrektheid nie. met 'n bevolking van meer as 200 miljoen is die land die w\u00eareld se vierde grootste demokrasie en, met 'n bruto binnelandse produk van meer as vsa-$2 000 miljard ook een van die tien grootste ekonomie\u00eb en nywerheidslande. brasili\u00eb is die derde grootste netto-uitvoerder van landbouprodukte (en sal volgens 'n beraming van die verenigde nasies se voedsel- en landbou-organisasie fao omstreeks 2025 die verenigde state verbysteek om die eerste plek in te neem).\nbrasili\u00eb is selfvoorsienend wat ru-olie betref \u2013 terwyl nuwe reserwes in die vroe\u00eb 21ste eeu onder die donker dieptes van die suidelike atlantiese oseaan ontdek is wat van die land omstreeks 2020 moontlik 'n netto-uitvoerder van olie sal maak. desondanks is brasili\u00eb al dekades lank 'n w\u00eareldleier op die gebied van plantaardige brandstowwe (ook bio- of agro-brandstof genoem). die helfte van alle voertuie in die land word aangedrewe deur etanol wat uit suikerriet ontgin is. brasili\u00eb se per capita-varswaterreserwes is die grootstes ter w\u00eareld.\n\n\n=== kenmerke ===\nbrasili\u00eb het met sy groot en goed ontwikkelde landbou-, mynbou-, vervaardiging- en diensverskaffingsektore en sy groot arbeidsmag die grootste bbp van al die latyns-amerikaanse lande en is die kernekonomie van mercosur, die suid-amerikaanse doeane-unie. met 'n bruto binnelandse produk (bbp) van 1 400 miljard vsa-$ was brasili\u00eb in 2007 die tiende grootste ekonomie ter w\u00eareld. die bbp per capita het in dieselfde jaar 7 600 vsa-$ beloop. die dienstesektor het met 64 persent die belangrikste bydrae tot die bbp gelewer, terwyl die nywerheidsektor sowat 30 en die landbousektor 6 persent bygedra het. volgens die internasionale monet\u00eare fonds en die w\u00eareldbank het brasili\u00eb die negende grootste ekonomie in die w\u00eareld ten opsigte van koopkragpariteit en die elfde grootste ten opsigte van handelsvolumes. brasili\u00eb het sy middelklas ekonomie gediversifiseer met 'n wyd uiteenlopende ontwikkelingsvlakke. die meeste groot industrie\u00eb is gevestig in die suide en die suidooste. die noordooste is die armste streek van brasili\u00eb, maar nuwe beleggings begin daarheen vloei.\ndi\u00e9 land het die afgelope jare sy teenwoordigheid in w\u00eareldmarkte verbreed. hoofuitvoerprodukte sluit vliegtuie, koffie, voertuie, sojabone, ystererts, lemoensap, staal, tekstiele, skoene en elektriese toerusting in. brasili\u00eb het daarnaas ook voordeel uit die prysverhogings vir natuurlike hulpbronne getrek en was danksy die stewige handelsoorskot in staat om sy buitelandse skuldlas te verminder. die monet\u00eare beleid, wat op stabiliteit gemik is, het inflasiesyfers aansienlik verlaag.\ndie bbp het in 2007 met 5,4 persent gegroei en die regering het vroeg in 2007 'n program van stapel gestuur wat die ekonomiese groei verder sal aanwakker, die sogenaamde pac \u2013 programa de acelera\u00e7\u00e3o do crescimento. tot in 2010 is beleggings ter waarde van meer as 500 miljard reais (naastenby 200 miljard \u20ac) in veral infrastruktuurprojekte beplan. staatsbeheerde en privaatondernemings sal die grootste bedrae bel\u00ea, terwyl die staatsektor 68 miljard reais sal bydra.\nbrasili\u00eb het die gevorderdste nywerheidsektor in latyns-amerika. die nywerheidsektor maak ongeveer 'n derde van die bbp uit en sluit 'n wye verskeidenheid nywerhede in wat wissel van motorvoertuie, staal en petrochemikalie\u00eb tot rekenaars, vliegtuie en verbruiksgoedere. brasili\u00eb was in 2001 die sesde belangrikste produsent van koelkaste (3,4 miljoen eenhede), die sewende belangrikste produsent van televisietoestelle (5,5 miljoen eenhede) en die elfde belangrikste produsent van motors (1,5 miljoen eenhede) ter w\u00eareld.\nmet die verhoogde stabiliteit van die plano real, het brasiliaanse en multinasionale ondernemings hul beleggings in nuwe toerusting en tegnologie drasties verhoog. 'n groot hoeveelheid van hierdie beleggings is afkomstig vanaf noord-amerikaanse ondernemings. brasili\u00eb het ook 'n diverse en gesofistikeerde diensteverskaffingssektor. tydens die 1990's het die bankwese soveel as 16% tot die bbp bygedra. ten spyte van die feit dat die finansi\u00eble dienstesektor 'n groot opknappingsproses ondergaan, verskaf dit 'n wye reeks dienste en lok dit verskeie nuwe spelers in die mark. die effektebeurse van s\u00e3o paulo en rio de janeiro is ook in die proses van konsolidasie.\nalhoewel brasili\u00eb se ekonomie progressief is en baie belangrik vir die streek is, is die probleme wat met korrupsie, armoede en ongeletterdheid gepaard gaan, steeds groot struikelblokke vir verdere ontwikkeling.\n\n\n=== huidige verwikkelinge ===\nna vele dekades van ho\u00eb inflasie en verskeie pogings om dit te beheer, het brasili\u00eb in julie 1994 'n ekonomiese stabiliseringsprogram onderneem, die real plan, tydens die administrasie van itamar franco. die inflasiekoers wat byna 5 000% bereik het aan die einde van 1993, het skerp gedaal en in 1998 'n laagtepunt van 2,5% bereik. die bekragtiging van die fiskale verantwoordelikheidswet in 2000 het die fiskale dissipline van die plaaslike en federale regerings verbeter al was dit ten koste van broodnodige belegging in infrastruktuur en verbetering van maatskaplike dienste. tydens die bewind van fernando henrique cardoso (1995\u20132002), het die regering pogings aangewend om die staatsgedomineerde ekonomie om te skakel na 'n meer markgedrewe een. die kongres het verskeie wysigings tot wetgewing goedgekeur om die ekonomie meer toeganklik te maak vir verhoogde deelname deur die privaatsektor en die betrokkenheid van buitelandse beleggers aan te moedig. teen die einde van 2003 het brasili\u00eb se privatiseringsprogram, wat die verkoop van staal-, elektrisiteits- en telekommunikasiefirmas ingesluit het, meer as $90 miljard ingevorder.\nin januarie 1999 het die brasiliaanse sentrale bank aangekondig dat die real nie meer teen 'n vaste koers teen die amerikaanse dollar sou verhandel nie; 'n stap wat 'n grootskaalse devaluasie van die brasiliaanse geldeenheid meegebring het. die ekonomie het in 2000 met 4,4% gegroei en 1,3% in 2001. in 2002 het gerugte dat die presidensi\u00eble kandidaat wat as die gunsteling beskou was om te wen, luis in\u00e1cio lula da silva, nie brasili\u00eb se skuld sou eerbiedig nie, gelei tot 'n vertouenskrisis wat veroorsaak het dat die ekonomie begin agteruitgaan het. na hy egter verkies is, het lula sy voorganger se ekonomiese beleid bly volg. in 2003 het president lula streng maatre\u00ebls gevolg en inflasie beheer en surplusse op die lopende rekening nagestreef om sodoende brasili\u00eb se skuldverpligtinge na te kom.\nna 'n toename van 0,5% in die bbp in 2003 het brasili\u00eb 'n sterk groei van 4,9% in 2004 getoon wat ietwat afgeneem het tot 2,3% in 2005; internasionale ekonomiese groei en gevolglike verhogings van uitvoere het bygedra tot hierdie prestasie.\n\n\n=== ekonomiese ontwikkeling in 2019 ===\ndanksy suksesvolle privatiserings en die uitreiking van kommersi\u00eble konsessies is in die eerste ses maande van 2019 bykomende beleggings ter waarde van r$8,7 miljard (zar 31,3 miljard) gemaak. 71 persent van die verwagte totale staatsinkomste (belastinginkomste) vir 2019 kon reeds in die eerste halfjaar ingevorder word.\ndie groei van die formele arbeidsmag het in augustus begin versnel, terwyl die inflasiekoers met omstreeks 3,6 persent redelik laag bly. die brasiliaanse reserwebank was sodoende in staat om die rentekoers tot ses persent te verlaag \u2013 'n nuwe rekordsyfer.\n\n\n=== kwelvrae ===\ndie ekonomie staar steeds ernstige uitdagings in die gesig en belangrike hervormings moet nog ge\u00efmplementeer word. ernstige probleme met betrekking tot swak infrastruktuur, inkomsteverdeling, lae kwaliteit openbare dienste, korrupsie, sosiale konflikte en regeringsburokrasie dreig om ekonomiese groei te kniehalter. die interne openbare skuldlas het 'n hoogtepunt bereik en openbare uitgawes is ook verhoog. belastings verteenwoordig reeds 'n noemenswaardige deel van die nasionale inkomste en is 'n swaar las vir alle sosiale klasse en verlaag die geleenthede vir belegging. verder word entrepreneurskap in die wiele gery deur ho\u00eb lisensiekostes en komplekse goedkeuringsprosesse. die huidige ekonomiese groei is laer as di\u00e9 van vergelykbare latyns-amerikaanse lande, asook di\u00e9 van die volksrepubliek china en indi\u00eb. brasili\u00eb het elf posisies op die w\u00eareldekonomiese forum se ranglys vir groei mededingendheidsindeks gesak tussen 2003 tot 2005.\nbrasili\u00eb se landbousektor trek voordeel uit die stygende w\u00eareldmarkpryse vir onder meer vleis en soja en di\u00e9 land het tot een van die grootste uitvoerders van landbouprodukte ter w\u00eareld ontwikkel. die uitbreiding van veeteelt en sojaverbouing het egter rampsalige gevolge vir die brasiliaanse re\u00ebnwoud. volgens amptelike statistieke is tussen augustus 2003 en augustus 2004 meer as 26 000 vierkante kilometer se tropiese woud afgekap om plek te maak vir sojavelde.\ndie probleem van grootskaalse ontbossing, wat bydra tot die heersende koers van globale verhitting, het gedurende die presidentskap van luis in\u00e1cio lula da silva nog vererger. volgens natuurbewaringsorganisasies beloop die jaarlikse verlies aan bosgebiede as gevolg van kap-en-brand-praktyke, houtontginning, sojaverbouing, veeteelt en padbou nou jaarliks byna 30 000 vierkante kilometer.\n\n\n=== geldeenheid ===\nbrasili\u00eb se huidige geldeenheid is die brasiliaanse real (meervoud: reais, simbool: r$). daar is banknote ter waarde van r$1 (wat geleidelik ten gunste van muntstukke uitgefaseer word), r$2, r$5, r$10, r$20, r$50 en r$100. vanwe\u00eb die ho\u00eb inflasiekoerse van die verlede word tans net beelde van brasiliaanse diere op die banknote gebruik \u2013 die vroe\u00ebre hiperinflasie en gereelde vervanging van banknote het daartoe gelei dat afbeeldings van bekende persoonlikhede uit die brasiliaanse geskiedenis as minder geskik geag is, aangesien die snel wisselende ontwerpe nie meer as 'n verering sou kon beskou word nie.\nreal-muntstukke in verskillende groottes en kleure word ter waarde van 1, 5, 10, 25 en 50 centavos en 1 real geslaan.\nas gevolg van die ho\u00eb inflasiekoerse gedurende die 1980's en vroe\u00eb 1990's was di\u00e9 land gedwing om sy geldeenheid verskeie kere te verander. tot in 1986 was die brasiliaanse cruzeiro in gebruik; in hierdie jaar is drie nulle volgens 'n ekonomiese hervormingsplan geskrap en 'n nuwe geldeenheid, die cruzado, ingevoer. enkele jare later is nog eens drie nulle geskrap by die invoering van nog 'n nuwe geldeenheid, die cruzado novo (\"nuwe cruzado\"). in 1990 is die cruzado novo met die herinvoer van die cruzeiro uitgefaseer, maar as gevolg van die heersende hiperinflasie is ook by hierdie geldeenheid in 1993 weereens drie nulle geskrap om die cruzeiro real in te voer.\nmet 'n nuwe monet\u00eare beleid is die huidige geldeenheid real in 1994 ingevoer. die jaarlikse inflasiekoerse het sedertdien duidelik afwaarts gebeur, en brasiliane het nou aan 'n stabiele geldeenheid gewoond geraak. op 10 april 2018 was 1 brasiliaanse real se waarde gelyk aan zar3,53.\n\n\n=== handel met suid-afrika ===\ndie aansienlike uitbreiding van die volume van die sogenaamde suid-suid-handel was een van die merkwaardigste verskynsels in vroe\u00eb 21ste eeuse w\u00eareldekonomie. so is ook handels- en beleggingsbande tussen suid-afrika en brasili\u00eb \u2013 die leidende ekonomiese moondhede op hulle vastelande \u2013 aanmerklik verstewig. ondanks enkele terugslae soos die w\u00eareldwye finansi\u00eble krisis in 2008/2009 en 'n geskil oor brasiliaanse vleisuitvoere na suid-afrika het die twee lande verskillende komparatiewe voordele in die internasionale handel (dit wil s\u00ea elkeen kan bepaalde goedere en dienste goedkoper en doeltreffender vir die w\u00eareldmark verskaf) wat baie geleenthede vir tweerigtinghandel en beleggings bied. brasili\u00eb is vir suid-afrika reeds die belangrikste handelsvennoot in latyn-amerika \u2013 al het dit in 2009 nog slegs een persent van die rsa se totale buitelandse handel verteenwoordig. suid-afrika voer hoofsaaklik masjiene en uitrusting, minerale en chemiese produkte na brasili\u00eb uit en voer dierprodukte, voedsel en tabakprodukte van daar in.\n\n\n== sosiale en ekologiese vraagstukke ==\nten spyte daarvan dat brasili\u00eb 'n groot land is wat ryk is aan natuurlike hulpbronne en 'n baie groot ekonomie, leef meer as 22 miljoen brasiliane in klaaglike armoede. die syfer is baie ho\u00ebr as diegene wat in betreklike armoede leef ook by die syfer ingesluit word. dit is 'n kritiese kwessie en word deels toegeskryf aan di\u00e9 land se ekonomiese wanverdeling, een van die hoogste ter w\u00eareld volgens die gini-ko\u00ebffisi\u00ebntindeks. armoede in brasili\u00eb is die sigbaarste in die talle favelas, 'n groot aantal krotbuurte in di\u00e9 land se metropolitaanse gebiede en ook op die afgele\u00eb platteland waar daar bitter min ekonomiese en maatskaplike vooruitgang plaasvind. die noordoostelike streek het kroniese probleme vanwe\u00eb die halfwoestynklimaat in die binneland en die periodieke droogtes be\u00efnvloed miljoene mense.die mees onlangse pogings om hierdie probleme aan te pak is uitgevoer deur president luiz in\u00e1cio lula da silva, wat 'n program genaamd fome zero voorgestel het om hongersnood uit te wis en het 'n begroting saamgestel vir handjievol programme vir die verspreiding van welvaart, daar is egter baie bespreking en kritiek oor die doeltreffendheid van die stappe.\nin die afgelope 12 jaar is brasili\u00eb se belastingkoerse geleidelik opgestoot van rondom 28% van di\u00e9 land se bbp tot meer as 37%. ten spyte hiervan was daar onvoldoende (en in sommige gevalle geen) verbetering in openbare dienste wat deur federale of die meeste deelstaats- en munisipale regerings verskaf word nie.ongeveer 16 miljoen mense in brasili\u00eb word amptelik as ongeletterd beskou.\n\n\n=== geweld as determinant in brasili\u00eb se kultuur en leefstyl ===\ngeweld was van die begin van die europese kolonisasie af 'n draad wat deur die brasiliaanse geskiedenis geloop het \u2013 aanvanklik ge\u00efnstitusionaliseer in slawerny, waarby brasili\u00eb die laaste westerse land was wat dit afgeskaf het. slawerny as die gewdwonge verskuiwing van mense, kulture en leefstyle van een vasteland na 'n ander het van brasili\u00eb 'n multi-etniese sameglewing gemaak. maar selfs n\u00e1 die afskaffing van slawerny het onderdrukking en geweld 'n donker skadu oor die hele brasiliaanse samelewing gegooi wat ook vandag nog dikwels in die land se rasseverhoudinge weerspie\u00ebl word \u2013 soms op 'n baie subtiele manier, soms as openlike diskriminasie.\nal is brasili\u00eb 'n volwaardige demokrasie waarin alle burgers gelyke regte het, ervaar swart brasilianers nog baie vorme van sosiale ongelykheid en benadeling \u2013 in die land se regstelsel, gesondheidssorg, lewensverwagting, toegang tot onderwys, werksgeleenthede en bepaalde vorme van vryetydsbesteding. soos velkleur in skakerings wissel, word die pyn van diskriminasie in verskillende grade ervaar.\nnogtans het die brasiliaanse samelewing op verskillende terreine 'n inklusiewe benadering tot ras, etnisiteit en klas bevorder. so het kulturele verskynsels, wat aanvanklik beperk was tot swart gemeenskappe, deel van die brasiliaanse hoofstoomkultuur geword \u2013 soos byvoorbeeld capoeira, 'n danskultuur wat oorspronklik deur swart slawe as 'n soort gevegskuns ontwikkel is, maar intussen ook aanklank by ander etniese groepe vind; die godsdiens candombl\u00e9; samba-dans; en sokker.\n\n\n=== misdaad ===\nin die afgelope paar dekades het misdaad dwarsoor brasili\u00eb handuit geruk. brasiliaanse moordsyfers is vier keer ho\u00ebr as di\u00e9 in die vsa en die meeste misdaad bly onopgelos. misdaad op straat verteenwoordig 'n groot kopseer vir plaaslike inwoners, veral in die aande waar rooftogte op die plattelandse paaie algemeen is. in rio de janeiro word die misdaadsituasie as krities beskou. skietgevegte in die krotbuurte tussen die polisiemagte en kriminele of tussen kriminele bendes gebeur dikwels en neem dikwels die afmetings van guerilla-oorlo\u00eb aan. die munisipale regering het geen beheer in die krotbuurte nie, wat dikwels deur dwelmhandelaars regeer word. ontvoerings kom ook algemeen in brasiliaanse stede voor en di\u00e9 land het een van die hoogste ontvoeringsyfers w\u00eareldwyd.\nop 20 augustus 2007 het die destydse president luiz in\u00e1cio lula da silva 'n nuwe regeringsprogram aangekondig wat op doeltreffende misdaadbestryding gemik was. oor 'n tydperk van vyf jaar het die brasiliaanse regering sowat 6,7 miljard r$ (24,8 miljard zar) bestee vir die oprigting van 160 nuwe gevangenisse, die verbetering van polisiemanne en -vroue se werksomstandighede en sosiale maatre\u00ebls. die program het die indiensneming van meer polisiepersoneel en 'n verbeterde opleiding behels, maar ook die bestryding van armoede in die krotbuurte van brasiliaanse metropole wat die ergste onder misdaad ly. dit was die eerste keer dat brasili\u00eb 'n poging aangewend het om misdaad ook met sosiale maatre\u00ebls onder beheer te kry.\n\n\n=== pesdoders ===\nnet soos die eenmalige amerikaanse president donald trump geniet ook brasili\u00eb se voormalige staatshoof jair bolsonaro die steun van groot agribesighede en chemiese ondernemings wat pesdoders vervaardig. terwyl die gebruik van omstrede pesdoders in brasili\u00eb reeds in die tydperk tussen 1990 en 2016 met 770 persent gegroei het, is toelatingsvereistes vir nuwe pesdoders vroeg in 2019 verder verslap en 290 nuwe produkte toegelaat \u2013 ondanks die feit dat sowat veertig persent van die land se pesdoders deur greenpeace as \"hoogs giftig\" beskryf word en 32 persent daarvan in die europese unie verbode is. glifosaat, die mees gebruikte pesdoder op die brasiliaanse mark, is in baie ander lande reeds verbied, hoewel nie om wetenskaplike redes nie.\nmense en diere betaal 'n ho\u00eb prys vir die regering se onverantwoordelike beleid. die brasiliaanse departement van gesondheid het in 2018 15 018 gevalle van pesdodervergiftigings vermeld \u2013 maar erken dat die ware syfer merkbaar ho\u00ebr kan wees. in die eerste maande van 2019 het 500 miljoen heuningbye in suid-brasilianse deelstate gesterf.\n\n\n== boukuns ==\n\n\n=== tropiese modernisme ===\ntoe die befaamde argitek le corbusier in 1929 sy eerste besoek aan rio de janeiro gebring het, was brasili\u00eb vir hom 'n opwindende land \u2013 alhoewel dit vir hom in baie opsigte nog agterlik was. hy het hier enkele lesings gehou vir 'n klein sirkel van goed opgeleides wat oor die nodige kennis van frans beskik het. hierdie groep bevoorregtes het die brasiliaanse argitekte lucio costa en oscar niemeyer ingesluit \u2013 twee sleutelpersone vir 'n latere argitektoniese stroming waarna as brasiliaanse of tropiese modernisme verwys sou word.costa en niemeyer se eerste opspraakwekkende projek was die brasiliaanse pawiljoen vir die w\u00eareldtentoonstelling wat in 1939 in new york stad gehou is. vier jaar later het hulle groot belangstelling by argitekte in die noordelike halfrond gewek met hul uitstalling brazil builds wat deur die museum of modern art georganiseer is. onder dieselfde naam is vervolgens 'n reisende uitstalling in europese lande aangebied. die beplanning en bou van 'n nuwe hoofstad vir brasili\u00eb gedurende die 1950's, bras\u00edlia, was die grootste projek van sy soort wat ooit verwesenlik is en onlosmaaklik verbind word met costa en niemeyer. bras\u00edlia was die hoogtepunt van brasiliaanse modernisme, maar tragies ook sy einde. die milit\u00eare bewind, wat in brasili\u00eb vanaf die 1960's geregeer het, het baie bekende persoonlikhede, onder wie argitekte soos niemeyer, in ballingskap gedwing.\n\n\n== sport ==\nsokker is die nasionale sportsoort van brasili\u00eb en ook die gewildste een. die brasiliaanse nasionale sokkerspan is een van die w\u00eareld se suksesvolste en het die fifa sokker-w\u00eareldbeker al vyf keer gewen (in 1958, 1962, 1970, 1994 en 2002), 'n algehele rekord. brasili\u00eb het di\u00e9 toernooi tot dusver ook twee keer aangebied (in 1950 en 2014), maar kon albei nie wen nie. daarbenewens het brasili\u00eb die sokker-konfederasiebeker vier keer gewen (in 1997, 2005, 2009 en 2013) en in 2013 aangebied. verskeie sportsoorte soos strandsokker, futsal en footvolley het as variasies van sokker in brasili\u00eb ontstaan.\nvlugbal, basketbal, motorrenne en vegkuns lok ook groot gehore. vegkunste soos capoeira, vale tudo en brasiliaanse jiu-jitsu het hul oorsprong in brasili\u00eb en word net deur sokker in gewildheid oortref.\nrugby word in brasili\u00eb sedert 1888 gespeel, solank as wat sokker in di\u00e9 land beoefen word, maar rugby het nooit die aandag ontvang wat sokker geniet nie. rugby is een van die snelgroeiende sportsoorte in brasili\u00eb en word veral aan universiteite beoefen. die brasiliaanse nasionale rugbyspan, bekend as die tupis, kon tot dusver nie vir 'n rugbyw\u00eareldbekertoernooi kwalifiseer nie, maar hulle is tans suid-amerika se vierde sterkste span n\u00e1 argentini\u00eb, uruguay en chili.in motorwedrenne kon drie brasiliane die formule een tot dusver agt keer wen: emerson fittipaldi twee (in 1972 en 1974), nelson piquet drie (in 1981, 1983 en 1987) en ayrton senna ook drie (in 1988, 1990 en 1991). sedert 1972 word die brasiliaanse grand prix oorwegend op die interlagos-renbaan in s\u00e3o paulo gehuisves.\nrio de janeiro het die olimpiese somerspele van 2016 gehuisves, die eerste in suid-amerika en die tweede in latyns-amerika n\u00e1 die olimpiese somerspele van 1968 in meksikostad. aansluitend het di\u00e9 stad ook die paralimpiese somerspele van 2016 aangebied, die eerste in beide latyns- en suid-amerika.\n\n\n== bekende brasiliane ==\noscar niemeyer, argitek\nlucio costa, argitek en stadsbeplanner\nadriana lima, model\nalessandra ambr\u00f3sio, model\nem\u00eddio brasileiro, skrywer\ncarmen miranda, sangeres en akteur\nfernando meirelles, filmregisseur\ngisele b\u00fcndchen, model\njoaquim maria machado de assis, skrywer\npaulo coelho, skrywer\npel\u00e9, sokkerspeler\nayrton senna \u2013 formule een-renjaer\nrubens barrichello \u2013 formule een-renjaer\nemerson fittipaldi \u2013 formule een-renjaer\nfelipe massa \u2013 formule een-renjaer\n\n\n== sien ook ==\nplatynse oorlo\u00eb\n\n\n== verwysings ==\nhierdie artikel, of dele daarvan, is vertaal vanaf die engelse wikipedia-artikel, \"brazil\"\n\n\n== bronnelys ==\nalgemeen(en)  \"brazil\". encyclop\u00e6dia britannica. besoek op 1 januarie 2023.\n(en)  \"brazil\". central intelligence agency. besoek op 1 januarie 2023.\n(de)  fischer weltalmanach 2006. frankfurt am main: fischer taschenbuch verlag 2005\n\n\n== eksterne skakels ==\nensiklopediese inligting en media(en)  toerisme-inligting oor brasili\u00eb op wikivoyageamptelike webwerwe(pt)  portal do governo brasileiro \u2013 webwerf van die brasiliaanse regeringtoerismevisit brasil \u2013 embratur | brazilian tourist board"