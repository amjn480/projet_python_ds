"jacint verdaguer i santal\u00f3 (catal\u00e0: jacint verdaguer)  (folgueroles, 17 de maig de 1845 - vallvidrera, 10 de juny de 1902) fou un prevere i destacat poeta en llengua catalana. verdaguer \u00e9s una de les grans figures de la catalunya moderna. poeta rom\u00e0ntic, adscrit a la generaci\u00f3 de la restauraci\u00f3 de 1874, que en el marc de la renaixen\u00e7a torn\u00e0 a situar la llengua catalana en la categoria de llengua liter\u00e0ria.\n\n\n== biografia ==\n\n\n=== inf\u00e0ncia i joventut ===\n\n\n==== primers anys a folgueroles ====\njacint segimon i ramon verdaguer i santal\u00f3 va ser el segon fill de vuit, dels quals nom\u00e9s en sobrevisqueren tres. els seus pares eren de condici\u00f3 modesta, per\u00f2 amb un cert nivell cultural. el pare, josep verdaguer i ordeix, era mestre de cases i pag\u00e8s; la mare, josepa santal\u00f3 i planas, era una dona aficionada a la lectura i molt devota que va exercir una gran influ\u00e8ncia sobre verdaguer, ja que va encaminar-lo, d'una banda, cap a la carrera sacerdotal; i, de l'altra, cap a la liter\u00e0ria, com el mateix autor va fer pal\u00e8s en una carta al seu amic i mentor mari\u00e0 aguil\u00f3: \"[...] fou la dona que amb la seva llet em feu mamar la poesia\".verdaguer va ser escolaritzat de ben petit. en aquells anys, l'escola de folgueroles estava situada a la pla\u00e7a de l'esgl\u00e9sia \u2013actual pla\u00e7a verdaguer\u2013, davant de la casa familiar. el poeta hi va aprendre les beceroles i les quatre regles. en el seu poema \"a la verge\", verdaguer fa una emocionada semblan\u00e7a del seu mestre, mart\u00ed safont:\nel mestre era un vellet; sa barretina\nm\u00e9s llarga era bon tros que sa ci\u00e8ncia,\nmes, quina font m\u00e9s pura sa doctrina!\nquin mirall tan herm\u00f3s sa consci\u00e8ncia. (\"a la verge\", aires del montseny)\nverdaguer, alhora, va copsar tots els elements que envolten la vida d'un petit poble i que van ajudar a conformar el seu aprenentatge vital: les festes, els costums i les tradicions locals, els jocs a peu de carrer, els oficis antics i el cicle de les estacions, que marcava el \"tempo\" de les feines del camp i dels canvis anuals de la natura, i que, per al nostre autor, va ser una font constant de coneixements en bot\u00e0nica i ornitologia, entre d'altres.\n\n\n==== vic, anys de formaci\u00f3 ====\nel curs 1855-56, amb deu anys, va comen\u00e7ar els estudis al seminari de vic. la formaci\u00f3 acad\u00e8mica va durar quinze anys: primer, com a alumne extern del seminari; despr\u00e9s, com a \"trident\u00ed\", destinat al sacerdoci. el pla d'estudis seguia tres etapes: humanitats i ret\u00f2rica; filosofia i teologia, i moral, dret can\u00f2nic i pr\u00e0ctica. verdaguer va excel\u00b7lir, sobretot, en el que avui anomenem cultura popular, marcada per la tradici\u00f3 oral. l'autor recull el l\u00e8xic i el folklore popular, els incorpora a les seves obres i en fa difusi\u00f3 entre els prohoms de la renaixen\u00e7a (com mil\u00e0 i aguil\u00f3). destaca la col\u00b7laboraci\u00f3 amb mari\u00e0 aguil\u00f3, a qui verdaguer enviava materials per bastir un corpus cultural popular catal\u00e0; tamb\u00e9 va contribuir a les recerques de mil\u00e0 i fontanals per al seu romancerillo catal\u00e1n, de 1882.\nel seminari conciliar representava un pilar fonamental de la vida cultural vigatana. en l'\u00e8poca de verdaguer, els seus alumnes arribaven al miler, i la seva biblioteca, fundada el 1806, va ser l'\u00fanica de la comarca fins que es va crear la del \"c\u00edrcol literari\". a les aules del seminari, verdaguer va fer amistats decisives, com el seu company jaume collell. el curr\u00edculum acad\u00e8mic de l'autor va ser irregular. tenia dificultats per a reeixir en els estudis superiors de teologia i filosofia (com va confessar ell mateix: es perdia entre els sil\u00b7logismes, i d\u00e9u li havia escassejat els dons de cr\u00edtic). comptava, per\u00f2, amb altres aptituds, sobretot en llengua, hist\u00f2ria o literatura.\ndurant la seva etapa de formaci\u00f3, en qu\u00e8 el component literari pren especial rellev\u00e0ncia, verdaguer va completar el coneixement acad\u00e8mic a partir de la lectura dels cl\u00e0ssics grecollatins i italians, d'autors castellans del segle d'or, d'autors rom\u00e0ntics francesos i d'autors catalans de totes les \u00e8poques. al mateix temps, i en part gr\u00e0cies al seu amic jaume collell, va freq\u00fcentar els grups literaris de vic, en especial el \"c\u00edrcol literari\", fundat l'any 1860.el 1863 es va instal\u00b7lar a can tona, una masia de sant mart\u00ed de riudeperes (avui, calldetenes), on, a canvi de la manutenci\u00f3, va alternar les tasques d'estudiant, mosso i mestre dels minyons de la casa. verdaguer va fer refer\u00e8ncia po\u00e8tica al seu doble aprenentatge vital amb uns versos de car\u00e0cter popular i plens de sentit:\npoeta i fangador s\u00f3\ni en tot faig feina tan neta,\nque fango com un poeta\ni escric com un fangador.can tona emmarca l'aparici\u00f3 de les seves primeres obres liter\u00e0ries de tem\u00e0tica patri\u00f2tica, hist\u00f2rica, poemes d'estil popular i de car\u00e0cter amor\u00f3s; entre els m\u00e9s destacats hi trobem: amors d'en jordi i na guideta, redactat el 1865, poema escrit sota influ\u00e8ncia de mir\u00e8io (1859), de frederic mistral, i joven\u00edvoles. primeres poesies d'un fadr\u00ed de muntanya, recull de poemes elaborats en la d\u00e8cada dels 1860, publicats p\u00f2stumament pel seu primer editor, francesc matheu, el 1924. es tracta del conjunt m\u00e9s antic i representatiu de poesia amat\u00f2ria de verdaguer, tot i que el recull inclou altres poemes de car\u00e0cter joc\u00f3s i costumista. va abandonar aquest tipus de poesia quan es va decidir per la carrera eclesi\u00e0stica.\n\nsembla un camp de roselles\nla pla\u00e7a atape\u00efda\nde mocadors vermells,\nde llargues barretines,\ni gent i bestiar\nencara a doll hi arriben:\nbrama l'ase aureiut,\nsalta la mula guita,\nbela el tendre anyellet\ni el cavall\u00e0s renilla,\nconta lo mercader,\nlo quinquillaire crida,\ncanta el pobre ceguet,\nmes les minyones frissen\nque, venuda la fruita,\nque a adinerar venien,\namb sos enamorats\nfeta petar una mica,\nbaixen los ulls en terra,\nveuen que l'ombra minva,\nveuen que cada punt\nse van tornant m\u00e9s xiques;\nalcen los ulls i veuen\nque el sol se'n va a migdia,\ni han de deixar el galan.\nne sou de pl\u00e0nyer, nines;\nper\u00f2 als que us planyen m\u00e9s\ntamb\u00e9 els puny, ai!, l'espina.\n\n\n=== inicis de la carrera liter\u00e0ria i eclesi\u00e0stica ===\nel 1864 va concursar per primera vegada als jocs florals, restaurats per l'impuls patri\u00f2tic i literari del moviment de la renaixen\u00e7a el 1859 a barcelona, per\u00f2 va passar totalment desapercebut. la carrera d'\u00e8xits literaris comen\u00e7a l'any seg\u00fcent, quan verdaguer va presentar als jocs florals de barcelona cinc composicions i el jurat li'n va premiar dues: premi especial per els minyons d'en veciana i un acc\u00e8ssit a l'englantina per a la mort d'en rafel de casanova. va assistir a la festa, al sal\u00f3 de cent de l'ajuntament de barcelona, vestit de pag\u00e8s mudat: gec de vellut, barretina musca, espardenyes i bast\u00f3 de tortellatge. despr\u00e9s d'aquest \u00e8xit, el setmanari vigat\u00e0 eco de la monta\u00f1a li public\u00e0 el poema dos m\u00e0rtirs de ma p\u00e0tria, o siga lluci\u00e0 i marci\u00e0, el seu primer poema llarg. gr\u00e0cies als jocs florals, tamb\u00e9, va entrar en relaci\u00f3 amb els catedr\u00e0tics manuel mil\u00e0 i fontanals i xavier llorens i barba, i amb el bibliotecari mari\u00e0 aguil\u00f3 i fuster, que l'orientarien en els seus inicis literaris.\nl'any 1867, l'esbart de vic (branca juvenil del c\u00edrcol literari) va iniciar les esbartades o acad\u00e8mies liter\u00e0ries. era un grup d'estudiants, entre els quals destacava verdaguer, a qui consideraven el seu \"mestre\", seguidors dels ideals rom\u00e0ntics i del model dels poetes occitans, els felibres, que es reunien a l'aire lliure en el marc de paisatges pintorescos. el 19 de juny de 1867, convocats per verdaguer a la font del desmai, propera a folgueroles, el jove poeta va pronunciar-hi el parlament inaugural de la primera esbartada, program\u00e0tic del romanticisme catal\u00e0. l'any seg\u00fcent, verdaguer va presentar al certamen dels jocs florals l'espanya naixent, poema \u00e8pic que no va tenir el reconeixement del jurat. els jocs de 1868 van ser presidits per v\u00edctor balaguer, que va convidar-hi el cap dels felibres proven\u00e7als, frederic mistral, m\u00e0xim exponent del renaixement de la literatura occitana. mistral va saludar verdaguer, i li recoman\u00e0 que treball\u00e9s amb exig\u00e8ncia: \"verdaguer, il faut \u00eatre fier...\". m\u00e9s endavant li escriur\u00e0 una carta, en resposta a la tramesa de la primera edici\u00f3 de l'atl\u00e0ntida, en la qual fa un vaticini, servint-se d'un t\u00f2pic virgili\u00e0 -tu marcellus eris, 'tu ser\u00e0s l'elegit' (eneida, vi, 883)-, que verdaguer complir\u00e0 amb escreix.\nel 24 de setembre de 1870, jacint verdaguer va ser ordenat sacerdot a vic, i el 2 d'octubre va cantar la seva primera missa a l'ermita de sant jordi de puigseslloses, indret de car\u00e0cter simb\u00f2lic per al capell\u00e0 poeta, ja que al costat de l'ermita hi ha un dolmen dels antics ausetans. puigseslloses esdevindr\u00e0 la s\u00edntesi (o la dualitat) de la vocaci\u00f3 religiosa i po\u00e8tica de verdaguer. l'any seg\u00fcent \u00e9s nomenat vicari de vinyoles d'or\u00eds, on viu un dur episodi relacionat amb la tercera guerra carlina: el rector, moss\u00e8n galceran, va abandonar la parr\u00f2quia per unir-se a una partida carlina, comandada pel seu germ\u00e0. durant el seu curt vicariat (1871-73), verdaguer va patir fortes cefal\u00e0lgies, que li van fer deixar la parr\u00f2quia. despr\u00e9s d'un any passat a barcelona, visitant metges en cerca de guariment, a l'hivern de 1874 va entrar, com a capell\u00e0 de vaixell, als vapors de la companyia transatl\u00e0ntica, la naviliera d'antonio l\u00f3pez y l\u00f3pez, futur marqu\u00e8s de comillas. durant vint mesos va fer nou viatges per la ruta de les antilles. la vida marinera li va suposar el restabliment de la salut i l'esper\u00f3 necessari per acomplir el somni de viatjar, i de fer-ho per l'oce\u00e0 escenari del seu poema l'atl\u00e0ntida. nou travessies en el curs de les quals el poeta va perfilar i enllestir l'obra, i va compondre diverses poesies marcades per l'enyor (sentiment propi verdagueri\u00e0, i rom\u00e0ntic per excel\u00b7l\u00e8ncia), com ara l'emigrant o la plana de vic:\n\nniuada de cal\u00e0ndries, poetes de ma terra;\njo enyoro vostres c\u00e0ntics d'amor dintre la mar;\navui, que el maig aboca ses flors pel pla i la serra,\nai!, qui pogu\u00e9s a l'hora de l'alba refilar! [...]\n\n\n=== etapa de plenitud ===\na la darreria de l'any 1876, el futur marqu\u00e8s de comillas va contractar verdaguer com a capell\u00e0 dom\u00e8stic (c\u00e0rrec que es va desdoblar m\u00e9s tard en un segon: el d'almoiner de la fam\u00edlia) a la seva resid\u00e8ncia de barcelona, el palau moja, a la rambla, on l'escriptor va viure fins al 1893. la vida amb els marquesos va representar per a verdaguer l'inici d'un per\u00edode marcat pels \u00e8xits socials i literaris: per una banda, el seu activisme patri\u00f2tic el va portar a participar en els principals actes program\u00e0tics del moviment catalanista conservador, engegat per l'esgl\u00e9sia catalana, com el mil\u00b7lenari de montserrat (1881) o la restauraci\u00f3 del monestir de ripoll (1886). l'autor hi ser\u00e0 present com a bra\u00e7 literari del moviment. el seu prestigi social li va propiciar l'entrada al grup que va presentar el memorial de greuges al rei alfons xii, l'any 1885, en defensa dels interessos de catalunya. per una altra banda, en aquesta etapa, publica les obres que li han donat major prestigi literari: l'atl\u00e0ntida (1878), en la seva versi\u00f3 final i completa, dedicada al primer marqu\u00e8s de comillas (que la costej\u00e0); idil\u00b7lis i cants m\u00edstics (1879), canig\u00f3 (1886), p\u00e0tria (1888) i montserrat (1898). la tem\u00e0tica dels poemes d'aquesta etapa \u00e9s clarament rom\u00e0ntica: construcci\u00f3 de la identitat nacional, llegendes i mites del folklore popular. aix\u00ed mateix, aquesta \u00e8poca de plenitud tamb\u00e9 ho ser\u00e0 en el seu vessant econ\u00f2mic, la qual cosa li permetr\u00e0 realitzar nombrosos viatges de car\u00e0cter literari i religi\u00f3s. de fet, la relaci\u00f3 del marqu\u00e8s amb verdaguer \u00e9s un vincle de mecenatge, un dels primers d'\u00e8poca moderna, que permetr\u00e0 al poeta una certa professionalitzaci\u00f3 en el camp de la literatura.\n\n\n==== el reconeixement ====\nl'any 1877, el jurat dels jocs florals li concedeix el premi extraordinari de la diputaci\u00f3 de barcelona pel poema l'atl\u00e0ntida, la primera obra \u00e8pica major de verdaguer. el poema consta de deu cants, emmarcats entre una introducci\u00f3 i una conclusi\u00f3, que expliquen l'enfonsament del m\u00edtic continent, alhora que tracten el personatge hist\u00f2ric de colom, predestinat a descobrir am\u00e8rica. l'\u00e8xit, el ress\u00f2 i la recepci\u00f3 de l'obra van ser esclatants. l'atl\u00e0ntida representa la culminaci\u00f3 del proc\u00e9s engegat per la renaixen\u00e7a per tal de situar altre cop la llengua catalana a un nivell literari culte.\n\nl'any 1880, verdaguer \u00e9s proclamat mestre en gai saber amb la poesia la barretina, dedicada al pintor olot\u00ed joaquim vayreda (germ\u00e0 de l'escriptor mari\u00e0 vayreda); publica can\u00e7ons de montserrat i llegenda de montserrat, que formen part de l'anomenat cicle montserrat\u00ed (recollides l'any 1889 en el volum montserrat) i que van ser profusament musicades. en paraules de josep maria de sagarra: al fam\u00f3s \"virolai\", a la \"passi\u00f3\" i a altres obres popular\u00edssimes s'afegiren composicions de m\u00e9s empenta, com \"el captant\" i \"la mort de l'escol\u00e0, aquesta meravella del mestre antoni nicolau, teixida sobre un dels moments m\u00e9s definitius i purs del poeta; i, amb l'ajuda de l'orfe\u00f3 catal\u00e0 i de totes les corals de catalunya, la paraula de verdaguer arrib\u00e0 a \u00e9sser la viva i musical afirmaci\u00f3 d'un poble adormit que es desvetlla de mica en mica [...]. verdaguer fou el poeta m\u00e9s musicable i m\u00e9s musicat de la nostra terra.\n\na montserrat tot plora,\ntot plora d'ahir en\u00e7\u00e0,\nque all\u00ed a l'escolania\ns'\u00e9s mort un escol\u00e0.\nl'escolania, oh verge,\nn'\u00e9s vostre colomar:\na aquell que ahir us cantava,\nqui avui no el plorar\u00e0?de 1883 a 1886, verdaguer arriba al punt m\u00e0xim de plenitud creadora: publica l'oda \"a barcelona\", premiada als jocs florals de 1883. l'ajuntament de la ciutat en fa una edici\u00f3 de cent mil exemplars. el 1885 publica el recull po\u00e8tic caritat, a c\u00e0rrec seu, en benefici de les v\u00edctimes d'un devastador terratr\u00e8mol a andalusia, ocorregut la vig\u00edlia de nadal de 1884.\n\nel punt culminant d'aquesta etapa va ser la publicaci\u00f3 de canig\u00f3, el desembre de 1885 (per\u00f2 datat l'any seg\u00fcent). \u00e9s la segona obra \u00e8pica major del poeta. l'obra, dividida en dotze cants i un ep\u00edleg, ens parla dels or\u00edgens m\u00edtics de catalunya, situant-los en el per\u00edode, idealitzat pels rom\u00e0ntics, del passat medieval. en paraules de ricard torrents: el poeta prengu\u00e9 de base aquella llegenda pirenaica del temps de la conquesta, com diu el subt\u00edtol, i project\u00e0 el mite a la perfecci\u00f3 dels comen\u00e7aments en la fundaci\u00f3 de catalunya\". \nel protagonista de l'obra \u00e9s gentil, fill del comte tallaferro, que, armat cavaller, lluita amb el seu oncle guifr\u00e9 contra la invasi\u00f3 sarra\u00efna. gentil, encisat per flordeneu, la reina de les fades, abandona la guaita del castell de ri\u00e0, en una decisi\u00f3 que el dur\u00e0 a la mort. no \u00e9s, doncs, l'arquetip del cavaller medieval; no \u00e9s un rotll\u00e0, un miles christi. gentil recull la insaciabilitat del poeta modern, el seu afany d'absolut, com assenyala ricard torrents, per\u00f2 tamb\u00e9 \u00e9s un personatge complex, problem\u00e0tic, dual (com el mateix verdaguer); el seu afany d'absolut queda estroncat. gentil enyora el que ha deixat enrere, apareix el dubte i mor:\n\nm\u00e9s si jo et tinc, per qu\u00e8 m'enyoro?;\nsi tu em somrius, doncs, de qu\u00e8 ploro?\nlo cor de l'home \u00e9s una mar,\ntot l'univers no l'ompliria;\ngriselda mia,\ndeixa'm plorar! [...]el fet d'haver compost el poema \u00e8pic de tot un poble va enaltir verdaguer com a poeta dels catalans. vinculant el passat, el present i el futur de catalunya, en refor\u00e7ava la identitat nacional.\ndespr\u00e9s de canig\u00f3, el per\u00edode de plenitud es tancaria amb la coronaci\u00f3, a ripoll, pel bisbe morgades, \"en nom de catalunya\". la coronaci\u00f3, altament simb\u00f2lica, anava lligada a la publicaci\u00f3 de canig\u00f3, i tingu\u00e9 lloc el dia de l'inici de la restauraci\u00f3 del monestir de ripoll, el 24 de mar\u00e7 de 1886. el poeta va ser coronat amb els brots d'un llorer que ell mateix havia plantat a vinyoles d'or\u00eds quan n'era vicari.\n\n\n==== excursions i viatges ====\nverdaguer va pujar per primera vegada al mass\u00eds del canig\u00f3 l'estiu de 1879, i en va visitar els monestirs, abandonats (sant mart\u00ed de canig\u00f3) o en mans de particulars (sant miquel de cuix\u00e0) i en una situaci\u00f3 ru\u00efnosa. havia anat a acompanyar claudio l\u00f3pez bru, fill del marqu\u00e8s de comillas, al balneari de la presta, al vallespir. en una estada posterior (l'estiu de 1880), el poeta torna a enfilar-se al canig\u00f3, i compon l'elegia \"los dos campanars\", origen del seu segon poema major: canig\u00f3. malgrat l'especial significaci\u00f3 del poema, verdaguer no el va incloure en la primera edici\u00f3 de l'obra, l'any 1886, per\u00f2, en la segona edici\u00f3 (1901), l'hi va afegir, com a ep\u00edleg, i el va dedicar al bisbe de perpiny\u00e0, juli carsalade du pont, futur restaurador de sant mart\u00ed de canig\u00f3.\n\nlo que un segle bast\u00ed l'altre ho aterra,\nmes resta sempre el monument de d\u00e9u;\ni la tempesta, el torb, l'odi i la guerra\nal canig\u00f3 no el tiraran a terra,\nno esbrancaran l'alt\u00edvol pirineu.les primeres estades a montserrat daten del mateix 1879. verdaguer i jaume collell es van encarregar, com a secretaris executius, d'organitzar les festes del mil\u00b7lenari del descobriment de la verge (1880) i de la seva coronaci\u00f3 com a patrona de catalunya (1881). els dos amics van convocar concursos de poesia, m\u00fasica i orfebreria. verdaguer va participar-hi de manera activa amb la composici\u00f3 de poemes que van fer cr\u00e9ixer r\u00e0pidament la seva popularitat: virolai, la mort de l'escol\u00e0, don jaume a sant jeroni, la roca del diable, entre d'altres. d'aquests poemes, profusament musicats, en va sortir el recull can\u00e7ons de montserrat i el volum llegenda de montserrat, en qu\u00e8 s'explica la llegenda de riquilda i fra gar\u00ed, versi\u00f3 del mite de la bella i la b\u00e8stia. l'any 1898, verdaguer va aplegar totes les composicions de l'anomenat \"cicle montserrat\u00ed\" i va publicar-les sota el t\u00edtol montserrat. llegendari, can\u00e7ons, odes.\nals anys vuitanta destaca la seva activitat excursionista. el 1879 i el 1880 visita el canig\u00f3 i altres indrets del pirineu oriental, per\u00f2 \u00e9s sobretot els anys 1882 i 1883 que fa llargues excursions per la cerdanya, l'alt urgell, el pallars, la ribagor\u00e7a, andorra, la vall d'aran i l'ari\u00e8ja. l'estiu de 1884, va fer una llarga estada al santuari de la mare de d\u00e9u del mont, a l'alta garrotxa. aquestes excursions tenien com a objectiu principal la composici\u00f3 de canig\u00f3, per a la qual el poeta necessitava con\u00e8ixer els indrets que descriuria en el poema. ho podem veure en aquesta descripci\u00f3, metaf\u00f2rica, del pirineu catal\u00e0:\n\nun gran arbre ajagut \u00e9s lo pirene\nque mira ses brancades poderoses\nesbadiar-se de val\u00e8ncia a roses,\nentreteixir-se amb serres i turons,\non penja, com ses flors immuste\u00efbles,\nles blanques caseries i vilatges\ni, m\u00e9s a prop del cel, los ermitatges,\nque en semblen, all\u00ed dalt, los escalons.\ncap al final de la vida, verdaguer va fer dues excursions al montseny: la primera, el 1899, al matagalls, amb els redactors del setmanari literari la creu del montseny, on va participar en la plantaci\u00f3 de la creu al cim de la muntanya, duta a terme pel bisbe morgades. d'aquesta experi\u00e8ncia va n\u00e9ixer el llibre aires del montseny, publicat per la revista joventut; la segona, l'any 1901, amb els redactors d'aquesta darrera publicaci\u00f3.\n\n\n==== voltar el m\u00f3n per trobar-se amb ell mateix ====\ndurant els anys al servei dels marquesos de comillas, verdaguer va poder satisfer la seva passi\u00f3 de viatjar. viatges en solitari o com a acompanyant de les fam\u00edlies comillas i g\u00fcell (eusebi g\u00fcell era casat amb isabel, filla del primer marqu\u00e8s de comillas). l'escriptor va ser l'acompanyant habitual de claudi l\u00f3pez i bru (segon marqu\u00e8s de comillas) en les seves estades, per problemes de salut, en estacions termals (la presta, panticosa). el 1883, en el iot vanadis, llogat pel marqu\u00e8s, ambdues fam\u00edlies van fer un llarg creuer per la mediterr\u00e0nia, amb visites a mallorca, el marroc i alg\u00e8ria. el 1884, va acompanyar eusebi g\u00fcell en un viatge per diferents ciutats europees (ginebra, par\u00eds, berl\u00edn\u2026) fins a r\u00fassia (sant petersburg).\n\nverdaguer va escriure reportatges d'aquests viatges per a la veu del montserrat, setmanari dirigit per jaume collell, que m\u00e9s tard publicaria tamb\u00e9 la ilustraci\u00f3 catalana, revista barcelonina dirigida per francesc matheu. les cr\u00f2niques de les excursions pirinenques i dels seus viatges per europa i pel mediterrani s\u00f3n considerades la millor prosa catalana del segle xix i, per aquestes, verdaguer \u00e9s considerat un dels fundadors de l'articulisme literari catal\u00e0. en paraules de josep pla, per saber escriure una mica el catal\u00e0, s'ha de llegir constantment la prosa de verdaguer, sobretot els seus viatges per europa i el nord d'\u00e0frica.fruit d'aquesta activitat viatgera, verdaguer publica excursions i viatges, llibre confeccionat per francesc matheu el 1887, integrat per diversos reportatges: excursi\u00f3 a l'alt pallars i l'aplec de montgarri, a partir de les expedicions de 1882 i 1883; records de la costa d'\u00e0frica, cr\u00f2nica liter\u00e0ria del creuer per la mediterr\u00e0nia, el 1883; a vol d'aucell, un extens reportatge del viatge, el 1884, als pa\u00efsos de l'europa central i r\u00fassia; i l'ermita del mont, aplec de proses de l'estiu d'aquell mateix any, escrites en aquell santuari de l'alta garrotxa, on va acabar d'escriure el poema canig\u00f3.en aquests viatges, la percepci\u00f3 de verdaguer est\u00e0 condicionada pel context social i ideol\u00f2gic del moment, sobretot pel pensament catalanista, cat\u00f2lic i conservador de l'anomenat grup de vic: el canonge collell, el bisbe morgades, el futur bisbe josep torras i bages, i el seu cos\u00ed narc\u00eds verdaguer i call\u00eds. veiem reflectit aquest ideari en un fragment de la seva visita a r\u00fassia: \"sant petersburg, 25 de maig.[...] tot seguit d'arribar, me n'he anat tot sol, a la ventura, a cercar una esgl\u00e9sia cat\u00f2lica, que no ha trigat a deixar-se veure, com una mare que surt a rebre un fill que la cerca. lo coran, que dona la for\u00e7a i la vida a aqueixes races, les matar\u00e0, ja que els porta a la m\u00e9s completa e inevitable ru\u00efna. m\u00e9s enll\u00e0, per\u00f2, de les idees, les impressions viatgeres de verdaguer traspuen sensibilitat i capacitat d'observaci\u00f3. hi destaca el seu domini del l\u00e8xic i el detall en les descripcions (vestits, festes, tradicions, paisatges). aquests escrits tenen per model els relats viatgers dels escriptors rom\u00e0ntics, sobretot francesos: chateaubriand, lamartine, o victor hugo, entre d'altres.\n\nr\u00fassia, 24 de maig. [...] la primera dona del poble que he vista en la frontera anava descal\u00e7a i, encara que cregu\u00ed que era casualitat, no deix\u00e0 de fer-me mala impressi\u00f3, que an\u00e0 creixent quan veg\u00ed que altres i altres, gaireb\u00e9 totes les pageses, amb gaireb\u00e9 tots sos fills i filles, fins a tretze o catorze anys, anaven sense res als peus. \u00e9s molt que no es coneguin els esclops en aqueixa terra tan freda, mullada i fangosa; si un escloper de nostres pirineus hi an\u00e0s a plantar botiga, podria fer-se la barba d'or.l'any 1886, en el moment de m\u00e0xima plenitud vital i creadora, coronat a ripoll pel bisbe morgades \"en nom de catalunya\" i assaborint l'\u00e8xit de canig\u00f3, verdaguer va emprendre un viatge a palestina i egipte que va suposar un punt d'inflexi\u00f3 en la seva vida. a la tornada d'aquest viatge, el poeta va comen\u00e7ar a patir una profunda crisi, personal i liter\u00e0ria, que li far\u00e0 replantejar-se la vida que havia dut fins llavors. aquesta crisi es va manifestar en un canvi radical de comportament: rebaixa considerablement la producci\u00f3 liter\u00e0ria i, en canvi, augmenta la dedicaci\u00f3 als pobres, buscant el cam\u00ed de la perfecci\u00f3 espiritual.\nconseq\u00fc\u00e8ncia liter\u00e0ria del viatge al pr\u00f2xim orient, verdaguer publica, primer com a reportatges i despr\u00e9s en llibre, dietari d'un pelegr\u00ed a terra santa, on s'intueix el profund canvi espiritual que li havia causat l'estada als llocs sants de la cristiandat..\n\ndia de l'ascensi\u00f3 de 1886gr\u00e0cies a d\u00e9u, estam de tornada; lo montseny verd\u00f3s, amb algun floc de neu encara sobre son front, s'ha deixat veure fa estona darrera el montnegre. sota la serralada dels tres turons i burriac se veuen los pobles de la costa afilerats vora l'aigua que els dona vida. lo montju\u00efc espadat nos mostra son dors de monstre mar\u00ed, i no triguen a obirar-se els campanars, palaus i murs de la ciutat estimada que seu en sa falda gegantina. som a casa nostra, de tornada del viatge que m\u00e9s desitjava nostre esperit. pel cristi\u00e0 i pel sacerdot que ve de palestina, \u00bfquin altre viatge pot haver-hi interessant? hem anat a cercar quelcom m\u00e9s que lo que acostumen a cercar los que naveguen, quelcom que val m\u00e9s que l'or i la plata, i ho hem trobat i ho portam. venim carregats de records preciosos d'aquells que no s'obliden: fins les imatges dels divins personatges de la hist\u00f2ria sagrada nos van seguint. [...] amb tan bona companyia i, sobretot, amb tan bona guia com arribam avui al port de la p\u00e0tria, pugam atravessar lo mar de la vida, i lliures de totes ses tempestes i esculls, arribar al port de la p\u00e0tria celestial. en paraules de ricard torrents, l'autor s'havia deixat coronar \"poeta de catalunya\" i, al cap de pocs mesos, de retorn d'aquella experi\u00e8ncia a la terra de jes\u00fas \"mortal i fet home de dolors\", decideix canviar de vida. retirat a el bac de collsacabra, l'estiu de 1886, escriu a collell: \"ac\u00ed en la soledat he vist passar d'un a un mos quaranta anys, i de tots estic avergonyit\".\n\n\n=== crisi i conflicte ===\n\n\n==== les llavors de la disc\u00f2rdia ====\nla crisi espiritual i de consci\u00e8ncia motivada pel seu viatge a terra santa va fer que verdaguer atur\u00e9s la producci\u00f3 liter\u00e0ria i es bolqu\u00e9s en altres activitats considerades poc ortodoxes, en el context de l'\u00e8poca, com ara la pr\u00e0ctica d'exorcismes. aquesta pr\u00e0ctica, com la de les almoines que repartia entre els pobres, eren per a verdaguer \"un deure sagrat\" per beneficiar les capes m\u00e9s vulnerables de la societat. creia que els exorcismes eren un benefici espiritual per a guarir les malalties relacionades amb la pres\u00e8ncia del maligne (\"treure dimonis\"). les almoines, d'altra banda (els diners que el marqu\u00e8s destinava a fam\u00edlies pobres), constitu\u00efen, per a verdaguer, un benefici econ\u00f2mic per a millorar les condicions de vida dels treballadors.\nal principi dels anys noranta del segle xix, verdaguer va assistir, acompanyat pel seu cos\u00ed joan g\u00fcell, a la casa d'oraci\u00f3 del carrer dels mirallers de barcelona, on un grup de visionaris, dirigits per l'expa\u00fcl joaquim pinyol, practicaven exorcismes o, m\u00e9s aviat, en paraules d'enric casasses, feien sessions medi\u00famniques: unes persones entren en un estat d'exaltaci\u00f3 que permet que a trav\u00e9s d'elles \"parlin\" els esperits enemics. casasses tamb\u00e9 refereix que la barcelona de finals de segle xix vivia immersa en una grand\u00edssima efervesc\u00e8ncia espiritista, sobretot entre les classes pobres. l'espiritisme pr\u00f2piament dit, el que acabava de celebrar a barcelona el seu primer congr\u00e9s internacional (1888), t\u00e9 al nostre pa\u00eds incomptables adeptes [...] i ofereix a la classe obrera, a tothom, davant l'immobilisme conservador de l'esgl\u00e9sia, una alternativa espiritual amb tons anarquistes, feministes, antimilitaristes, cooperativistes, la\u00efcistes, i tamb\u00e9 vincles amb el naturalisme, l'homeopatia i l'hidromagnetisme, per no dir res de l'esperantisme, un idioma que el seu nom vol dir esperan\u00e7a. [...] d'aquesta for\u00e7a espiritista, hi ha dues coses que afecten directament els \"nostres dimonis\": una, que el m\u00e8dium, i encara m\u00e9s la m\u00e8dium, la persona que t\u00e9 la capacitat de comunicar-se amb els esperits per tal de donar-los expressi\u00f3, era una figura habitual en el panorama barcelon\u00ed de 1890. un grup com el de la casa d'oraci\u00f3 en aquest sentit no era gaire estrany. el que s\u00ed que era una mica estrany era que fossin cat\u00f2lics. la segona, la manera com el pare pinyol i companyia es maneguen amb l'espiritualitat \u00e9s en part un intent de plantar cara a l'espiritisme amb les seves pr\u00f2pies armes: la comunicaci\u00f3 sobrenatural. [...] l'espiritista comunica directament amb els esperits, hi parla. i aix\u00f2 fan els de la casa d'oraci\u00f3 des de dins del marc cat\u00f2lic, o m\u00e9s ben dit, amb un peu a dins i l'altre a la ratlla.l'esgl\u00e9sia cat\u00f2lica creu en l'exist\u00e8ncia dels dimonis i en la necessitat de la pr\u00e0ctica dels exorcismes, ritu per a foragitar els mals esperits que trumenten a alg\u00fa. verdaguer va apel\u00b7lar a l'argument d'autoritat de l'enc\u00edclica rerum novarum de lle\u00f3 xiii de 1891, en qu\u00e8 es recomanava el r\u00e9s de l'exorcisme i la concessi\u00f3 de les indulg\u00e8ncies que l'acompanyaven. verdaguer va argumentar que l'oraci\u00f3 a sant miquel que es deia a la casa d'oraci\u00f3 era la recomanada pel pont\u00edfex.\nel capell\u00e0 poeta va aplegar les experi\u00e8ncies viscudes a la casa d'oraci\u00f3 en un seguit d'apunts, presos a raig, en quatre quaderns: tres se'n conserven a l'arxiu comarcal de ripoll (el segon va desapar\u00e8ixer); el quart es guarda a la biblioteca nacional de catalunya.\ndurant la setmana santa de 1893 el bisbe de barcelona, dr. catal\u00e0, va ordenar a pi\u00f1ol, verdaguer i el seu cos\u00ed g\u00fcell, que abandonessin la pr\u00e0ctica d'exorcismes. en aquestes sessions, verdaguer va entrar en contacte amb la fam\u00edlia duran, una viuda -deseada mart\u00ednez- amb tres fills. una de les filles -amparo- era vident. la relaci\u00f3 amb aquesta fam\u00edlia ser\u00e0 decisiva en la darrera etapa de la vida del poeta.\nparal\u00b7lelament, verdaguer havia adquirit, en subhasta p\u00fablica i sense diners propis, una finca als penitents per salvar-hi una capella -santa creu de vallcarca- relacionada amb la casa d'oraci\u00f3. verdaguer en volia fer un lloc de preg\u00e0ria i recolliment, seguint el model dels fundadors del grup d'exorcistes, a imitaci\u00f3 del pare francesc palau i quer en el seu retir asc\u00e8tic a l'illot des vedr\u00e0 (eivissa).\n\njosep morgades, el bisbe de vic (di\u00f2cesi a la qual verdaguer pertanyia), i el segon marqu\u00e8s de comillas, claudio l\u00f3pez bru, van recomanar al poeta que deix\u00e9s barcelona, per motius de salut i, en principi, per poc de temps. en realitat, per\u00f2, aquesta sortida suposava per a verdaguer l'expulsi\u00f3 de la ciutat i la posterior reclusi\u00f3 al santuari de la gleva, a la plana de vic. al mateix temps, els seus detractors van fer c\u00f3rrer rumors i difamacions amb intenci\u00f3 de desprestigiar verdaguer davant de l'opini\u00f3 p\u00fablica.\n\nen tos palaus mon esperit hi plora,\nno nasqu\u00ed per cantar en g\u00e0bia d'or;\nde tes ciutats cuita a llen\u00e7ar-me fora;\nlo bon jes\u00fas m'acollir\u00e0 en son cor.\nun dels arguments m\u00e9s utilitzats pels qui volien desacreditar-lo va ser el de la bogeria. el canvi de vida de verdaguer no es podia explicar d'una altra manera: la causa era la feblesa mental. pere manaut, metge i escriptor, es va basar en els escrits m\u00e9s pol\u00e8mics del poeta per dictaminar que estava alienat i que calia tancar-lo en un frenop\u00e0tic. segons manaut, verdaguer patia una theoman\u00eda, con delirio de persecuci\u00f3n. a petici\u00f3 de verdaguer, el doctor joan gin\u00e9 i partag\u00e1s, m\u00e0xima autoritat en la mat\u00e8ria, va fer-li un exhaustiu examen psiqui\u00e0tric. el seu dictamen, publicat en la premsa, era contundent: opino que huelga toda discusi\u00f3n en lo tocante al estado mental de mos\u00e9n jacinto verdaguer. su \u00edntegra y clar\u00edsima inteligencia, sus elevad\u00edsimos sentimientos y sus virtudes cristianas le colocan muy por encima de todo conato de vulneraci\u00f3n o menoscabo de parte de los terr\u00edcolas.\n\n\n==== el \"cas\" verdaguer ====\ndavant la impossibilitat d'una sortida adient a la seva situaci\u00f3, verdaguer va optar per fugir del seu confinament a la gleva i refugiar-se a barcelona amb la fam\u00edlia duran. el c\u00e0stig per rebel\u00b7lia no es va fer esperar: l'any 1895, el bisbe morgades el va suspendre a divinis (pena can\u00f2nica que priva el sacerdot de l'administraci\u00f3 dels sagraments). verdaguer, conscient de la seva situaci\u00f3, va rec\u00f3rrer a la premsa, i va publicar dues s\u00e8ries d'articles, recollits posteriorment sota el t\u00edtol d'\"en defensa pr\u00f2pia\", zenit de l'articulisme literari modern. narc\u00eds garolera, l'estudi\u00f3s m\u00e9s solvent de l'obra pros\u00edstica de moss\u00e8n cinto, ha dit que el conjunt d'articles de verdaguer, aplegats sota el t\u00edtol d'\"en defensa pr\u00f2pia\" (1895-97), constitueixen \"una fita en la prosa catalana moderna\". anys abans, maurici serrahima havia escrit que \"fins aleshores, mai ning\u00fa no havia escrit en catal\u00e0 amb la perfecci\u00f3 i l'efic\u00e0cia liter\u00e0ria i pol\u00e8mica que [verdaguer] va aconseguir en aquells articles\". i conclo\u00efa: \"la prosa verdagueriana havia arribat a dalt de tot\".la defensa de verdaguer, armat nom\u00e9s amb paraules, davant dels \"vituperis i atacs\" a qu\u00e8 estava sotm\u00e8s, va comen\u00e7ar, el 17 de juny de 1895, amb la publicaci\u00f3 d'un \"comunicat\" al diari el noticiero universal, dirigit pel valenci\u00e0 francisco peris mencheta, adre\u00e7at \"a la gent honrada de barcelona\": \n\n[...] demano just\u00edcia i protesto davant de la llei, davant de la gent honrada de barcelona que em coneix, davant de cel i terra i del mateix d\u00e9u qui ens ha de judicar a tots, de la iniquitat de qu\u00e8 \u00e9s v\u00edctima, no s\u00e9 amb quin fi, aquest pobre sacerdot.segueix el \"comunicat\" una primera s\u00e8rie d'articles, formada per una dotzena de \"cartes\" agrupades sota l'ep\u00edgraf un sacerdot calumniat i publicades al diari la publicidad. la s\u00e8rie va comen\u00e7ar el 6 d'agost de 1895 i va acabar el dia 1 de setembre d'aquell any.\nel conflicte va esclatar i va ser considerat per l'opini\u00f3 p\u00fablica com el \"cas\" verdaguer (m\u00e9s endavant, tamb\u00e9 seria conegut com a \"drama\" o \"trag\u00e8dia\"). la repercussi\u00f3 medi\u00e0tica del conflicte va commoure la societat catalana. el \"cas\" verdaguer t\u00e9 un cert paral\u00b7lelisme amb l'affaire dreyfuss, a fran\u00e7a, de qui \u00e9mile zola va fer una defensa al diari l'aurore, l'any 1898, amb el t\u00edtol de j'accuse, una carta oberta al president de la rep\u00fablica.\ntotes les ones de la mar\nm'han envestit en so de guerra,\ntot udolant com a lleons,\ncom a lleons sedents de presa.\nhan rodolat pel meu damunt\nobrint ses boques de caverna,\nroges d'enuig i lleig ver\u00ed,\nplenes d'insults i d'anatemes.\nl'una m'ha dit \"mal sacerdot\";\nl'altra m'ha dit \"dolent poeta\";\nl'altra, \"rebuig del temple sant,\n\u00bfquan te veurem pres en cadena\nen lo bell fons de la pres\u00f3,\ncolgat set canes sota terra?\"\nlos cops de mar de un a un\nvan rodolant sobre ma testa,\ncom una mola sobre el gra,\ncom l'eugassada sobre l'era.\nmes lo meu front est\u00e0 ser\u00e8,\nmon esperit jugant s'hi bressa,\ncom la gavina en la maror,\ncom l'aligot en la tempesta.\ntotes les ones de la mar\nno poden rompre un gra d'arena.\nl'estiu de 1896 verdaguer i la fam\u00edlia dur\u00e1n van ser desnonats del seu pis del carrer de la portaferrissa, i es van instal\u00b7lar a santa creu de vallcarca (els penitents), on moss\u00e8n cinto compongu\u00e9 moltes de les poesies del llibre al cel. aquell any havia presentat als jocs florals de barcelona, sense possibilitats d'\u00e8xit, \"la pomerola\", un llarg poema autobiogr\u00e0fic, preterit pel consistori dels jocs, que presidia el novel\u00b7lista narc\u00eds oller.\n\n[...] contat aqueix idil\u00b7li de sa vida,\nsos llavis clou lo pobre trobador,\nmes com l'esclat de son mat\u00ed no oblida,\nposa punt a sa hist\u00f2ria, no a son plor.puix en veure els tions de la pomera\nde la llar en les pedres flamejar,\nrecordant amb la llur sa primavera\nsent a sos ulls les ll\u00e0grimes tornar.-ad\u00e9u -li diu- florida pomerola,\narbre on ni\u00e0 mon c\u00e0ntic m\u00e9s herm\u00f3s;\nton front altiu no el doblegares sola:\ndestralejats a terra som tots dos.al cap de dos anys, verdaguer public\u00e0 una segona s\u00e8rie d'articles (\"un sacerdot perseguit\") al mateix diari, la publicidad. vint-i-sis \"cartes\", publicades entre el 5 d'agost i el 21 de novembre de 1897. s\u00f3n uns articles durs, motivats per l'agreujament de la seva situaci\u00f3 personal. alguns dels t\u00edtols s\u00f3n contundents i ben expl\u00edcits: \"llorers espinosos\", \"la cal\u00famnia\", \"qui \u00e9s l'al\u00b7lucinat?\", \"los diners de judes\"... vegem un fragment de l'article titulat \"l'assilo\":\n\n\n=== rehabilitaci\u00f3. darrers anys ===\na la darreria de 1897 verdaguer es trasllada a madrid. entra en contacte amb personalitats eclesi\u00e0stiques influents, com el nunci del vatic\u00e0 (monsenyor cretoni) o els frares agustins d'el escorial (un dels quals, el p. manuel fern\u00e1ndez migu\u00e9lez, era un gran admirador de la seva obra), per mirar de trobar una sortida pactada amb el bisbe morgades, mitjan\u00e7at la seva intercessi\u00f3. el 6 de gener de 1898 verdaguer signa un document de disculpa que el bisbe accepta. el tribunal eclesi\u00e0stic de vic aixeca la suspensi\u00f3 a divinis i li torna les llic\u00e8ncies sacerdotals. poc despr\u00e9s \u00e9s incardinat a la di\u00f2cesi de barcelona, on el bisbe catal\u00e0 li atorga un benefici, amb un sou \u00ednfim, a la parr\u00f2quia de betlem, a la rambla, davant per davant del palau moja, resid\u00e8ncia a barcelona dels marquesos de comillas, que el capell\u00e0-poeta havia freq\u00fcentat ass\u00edduament durant disset anys. verdaguer ironitzava sobre la seva situaci\u00f3 en aquests termes: \"tant patir per passar d'una banda de la rambla a l'altra \".\n\nmos cabells s\u00f3n blancs,\ns\u00f3n blancs per la messa;\nl'estiu \u00e9s a prop,\ns'acosta la sega.\nsi s'acostar\u00e0\nper la vida meva?me vindr\u00e0 de nit?\nme vindr\u00e0 de dia?\nmes no trigar\u00e0,\npuix mon cap s'inclina.\noh quin cop de fal\u00e7\nme dar\u00e0 quan vinga![...]afeblit, prematurament envellit, verdaguer no va deixar mai de banda la literatura: va preparar nous llibres com aires del montseny (1901), i al cel (1903), p\u00f2stum, per\u00f2 acabat en vida de l'autor; va fundar revistes liter\u00e0ries com lo pensament catal\u00e0 i la creu del montseny; i va acceptar presidir diferents cert\u00e0mens literaris com els jocs florals de la bisbal d'empord\u00e0, l'estiu de 1901. la seva darrera aparici\u00f3 en p\u00fablic va ser el 12 de gener de 1902 per a pronunciar el discurs d'ingr\u00e9s a la reial acad\u00e8mia de bones lletres de barcelona amb un parlament titulat record necrol\u00f2gic de joaquim rubi\u00f3 i ors.\nl'abril d'aquell mateix any, els metges li van diagnosticar tuberculosi, en un estat avan\u00e7at. el 17 de maig, el dia que feia cinquanta-set anys, verdaguer es va traslladar de la seva darrera resid\u00e8ncia barcelonina del carrer d'arag\u00f3 a la finca de vallvidrera, coneguda com a quinta juana (vil\u00b7la joana), on passava els estius l'alcalde de sarri\u00e0, ramon miralles. el poeta, malalt, hi esperava trobar el rep\u00f2s necessari per a la seva salut. hi va morir el 10 de juny a mitja tarda.\nl'endem\u00e0 mateix, l'ajuntament de barcelona va organitzar-ne les ex\u00e8quies. la capella ardent es va situar al sal\u00f3 del consell de cent. verdaguer fou sepultat al cementiri de montju\u00efc, el 13 de juny de 1902, despr\u00e9s d'un enterrament multitudinari. era la manifestaci\u00f3 de dol de tot un poble pel seu poeta nacional. en paraules de ricard torrents: \"enterrat a montju\u00efc entre barcelona i el mar, sota un llorer, al peu d'una ginesta florida, verdaguer ingressava a la immortalitat\".\n\nja hi he navegat prou\npels mars de la terra,\nde golfos de neguit,\nd'onades de tristesa.\nbarqueta mia, anem,\nanem's-en, barca meva,\ncap a la mar del cel(\"anem\" dins al cel, ed. cr\u00edtica de n. garolera, p. 47)\n\n\n=== cronologia ===\nels pares de jacint verdaguer van ser josep verdaguer i ordeix (tav\u00e8rnoles, 1811 - folgueroles, 1876) i josepa santal\u00f3 i planas (folgueroles, 1819 - 1871).\n\n\n==== antecedents ====\n1833: el pare del poeta, josep verdaguer i ordeix, es trasllada a vic per perfeccionar l'ofici de mestre de cases.\n1841: el pare de verdaguer s'instal\u00b7la a la casa, de la seva propietat, al n\u00famero 7 del carrer gran de folgueroles, i es casa amb josepa santal\u00f3, filla del fuster i obrer teixidor bartomeu santal\u00f3, amb domicili al carrer de sant jordi, n\u00fam. 5.\n1842: neix el primer fill, miquel, del matrimoni verdaguer-santal\u00f3.\n\n\n==== infantesa i joventut ====\n1845: jacint verdaguer i santal\u00f3 neix el dia 17 de maig a folgueroles. fou el tercer de vuit germans.\n1855: inicia els estudis al seminari de vic. fins a ingressar al seminari fa la vida dels altres nois del poble. les an\u00e8cdotes que s'expliquen demostren que destaca dels altres nens per la seva intel\u00b7lig\u00e8ncia, sagacitat i valentia, ajudat per la seva complexi\u00f3 atl\u00e8tica. mostra un sentiment piad\u00f3s normalment equilibrat, sense que es vei\u00e9s una inclinaci\u00f3 marcadament religiosa; aquesta vocaci\u00f3, la hi encomana la mare, dona devota, que sempre exerc\u00ed una influ\u00e8ncia molt gran en el seu fill.\n1863: va a viure a can tona, mentre continua estudiant, per fer de mestre dels nois de la masia i, ocasionalment, de pag\u00e8s. can tona pertany al terme de sant mart\u00ed de riudeperes, avui calldetenes. escriu poemes de tem\u00e0tica amorosa, que no publica, i que s'editaren p\u00f2stumament amb els t\u00edtols de joven\u00edvoles i amors d'en jordi i na guideta. comen\u00e7a l'amistat amb jaume collell.\n1864: participa per primera vegada als jocs florals de barcelona, sense obtenir-hi, per\u00f2, cap distinci\u00f3.\n\n\n==== inicis de la carrera liter\u00e0ria i eclesi\u00e0stica ====\n1865: obt\u00e9 un premi especial als jocs florals per els minyons d'en veciana i un acc\u00e8ssit a l'englantina per a la mort d'en rafel de casanova.\n1866: \u00e9s distingit amb quatre acc\u00e8ssits als jocs florals.\n1867: s'inicien les esbartades o acad\u00e8mies liter\u00e0ries de l'esbart de vic a la font del desmai; verdaguer hi pronuncia el discurs inaugural.\n1870: \u00e9s ordenat sacerdot pel bisbe llu\u00eds jord\u00e0 el 24 de setembre, a vic. l'octubre d'aquell any celebra la primera missa a l'ermita de sant jordi de puigseslloses, a folgueroles. l'endem\u00e0 celebra la segona a l'ermita de sant francesc, a tocar de vic.\n1871: la seva mare mor el 17 de gener, als 52 anys. el 1r de setembre \u00e9s nomenat coadjutor de vinyoles d'or\u00eds, i tres dies despr\u00e9s pren possessi\u00f3 del c\u00e0rrec.\n1873: publica la passi\u00f3 de nostre senyor jesucrist. deixa vinyoles d'or\u00eds per q\u00fcestions de salut i se'n va a vic. fa una excursi\u00f3 al rossell\u00f3 i contempla, per primera vegada, el canig\u00f3.\n1874: entra, com a capell\u00e0 de vapor, a la companyia transatl\u00e0ntica d'antonio l\u00f3pez, futur marqu\u00e8s de comillas.\n1876: el 8 de setembre mor el seu pare, als 65 anys. a finals d'any, tornant de cuba amb el vaixell ciudad condal, acaba el poema l'atl\u00e0ntida. al novembre ocupa una capellania privada al palau moja de barcelona, resid\u00e8ncia d'antoni l\u00f3pez, futur marqu\u00e8s de comillas.\n\n\n==== plenitud ====\n1877: el jurat dels jocs florals li concedeix el premi extraordinari de la diputaci\u00f3 de barcelona pel poema l'atl\u00e0ntida. \u00e9s la consagraci\u00f3 po\u00e8tica de verdaguer.\n1878: viatge a roma, en una peregrinaci\u00f3 cat\u00f2lica. el sant pare lle\u00f3 xiii el rep i verdaguer l'obsequia amb un exemplar especial de l'atl\u00e0ntida.\n1879: publica idil\u00b7lis i cants m\u00edstics. fa una estada al vallespir, en visita els monestirs i concep la que ser\u00e0 la seva segona obra \u00e8pica major, canig\u00f3, partint de l'elegia \"els dos campanars\", que inclour\u00e0 en l'edici\u00f3 francesa de 1889, i despr\u00e9s en la catalana de 1901.\n1880: \u00e9s proclamat mestre en gai saber. aquest mateix any publica can\u00e7ons de montserrat i llegenda de montserrat.\n1881: presideix els jocs florals de barcelona, i hi pronuncia un parlament sobre el rei jaume i.\n1882: al juliol fa una expedici\u00f3 al pirineu i puja a la male\u00efda, nom amb qu\u00e8 es coneixia tradicionalment el pic d'aneto. verdaguer \u00e9s un pioner de l'excursionisme catal\u00e0.\n1883: triomfa als jocs florals amb l'oda a barcelona. l'ajuntament de la ciutat en fa un tiratge de cent mil exemplars. viatja amb claudi l\u00f3pez, segon marqu\u00e8s de comillas, per la costa d'\u00e0frica i les illes balears, a bord del iot vanadis. al juliol puja a la pica d'estats en el curs d'un itinerari pirinenc de dos mesos de durada.\n1884: viatja amb el comte de g\u00fcell al centre i al nord d'europa (fran\u00e7a, su\u00efssa, alemanya, b\u00e8lgica i r\u00fassia). a l'estiu fa una llarga estada al santuari del mont, a l'alta garrotxa, on treballa en ell poema canig\u00f3. renuncia a ocupar una canongia de la seu de barcelona.\n1885: forma part de la comissi\u00f3 de catalans que presenten al rei alfons xii l'anomenat memorial de greuges, en defensa dels interessos econ\u00f2mics de catalunya.\n1886: el 21 de mar\u00e7, a ripoll, el bisbe morgades el corona \"poeta de catalunya\". publica canig\u00f3 i fa un viatge de peregrinaci\u00f3 a terra santa, d'on torna trasbalsat i entra en una crisi espiritual.\n1893: deixa el c\u00e0rrec d'almoiner del palau del marqu\u00e8s de comillas. acaba la publicaci\u00f3 de la trilogia jes\u00fas infant. s'instal\u00b7la al santuari de la gleva.\n\n\n==== crisi i conflicte ====\n1888-89: publica p\u00e0tria i dietari d'un pelegr\u00ed a terra santa. intensifica l'apostolat i les almoines.\n1890: entra en contacte amb el grup d'exorcistes de la \"casa d'oraci\u00f3\", dirigits pel religi\u00f3s exclaustrat joaquim pinyol.\n1894: apareixen els llibres roser de tot l'any i veus del bon pastor.\n1895: abandona, sense perm\u00eds del bisbe, el santuari de la gleva, i s'instal\u00b7la a barcelona amb la fam\u00edlia dur\u00e1n. morgades el susp\u00e8n a divinis, i se li retiren les llic\u00e8ncies sacerdotals. verdaguer es defensa publicant a la premsa una primera s\u00e8rie d'articles sota l'ep\u00edgraf un sacerdot calumniat, recopilats en el llibre en defensa pr\u00f2pia.\n1896: publica flors del calvari i presenta als jocs florals la pomerola, un extens poema que passa totalment desapercebut.\n1897: publica a la premsa una segona s\u00e8rie d'articles \"en defensa pr\u00f2pia\": un sacerdot perseguit. viatja a madrid, i els frares agustins d'el escorial l'ajuden a resoldre el conflicte can\u00f2nic amb el seu bisbe.\n\n\n==== rehabilitaci\u00f3 i darrers anys ====\n1898: despr\u00e9s d'uns mesos de resist\u00e8ncia, signa la retractaci\u00f3 i se li retornen les llic\u00e8ncies sacerdotals. passa a la di\u00f2cesi de barcelona, on rep un benefici a l'esgl\u00e9sia de betlem, a la rambla, davant del palau moja.\n1901: publica aires del montseny i fa una darrera excursi\u00f3 a les guilleries i el montseny.\n1902: el 17 de maig, data del seu aniversari, es trasllada del carrer d'arag\u00f3, on tenia la resid\u00e8ncia, a la vil\u00b7la joana de vallvidrera, finca d'estiueig de l'alcalde de sarri\u00e0, ramon miralles. all\u00ed podr\u00e0 respirar aires m\u00e9s sanitosos que els de barcelona i refer-se de la tuberculosi. mor el dia 10 de juny, a mitja tarda. tres dies despr\u00e9s \u00e9s enterrat a montju\u00efc, davant del mar, en una tomba excavada a la roca, despr\u00e9s d'un sepeli multitudinari que demostra el reconeixement del poble catal\u00e0 al seu poeta nacional.\n\n\n== obra ==\nverdaguer \u00e9s un dels m\u00e0xims exponents de la renaixen\u00e7a i del moviment rom\u00e0ntic (que s'est\u00e9n al llarg del segle xix), que busca en el passat medieval, en la natura i en la parla popular, els temes i l'expressi\u00f3 dels seus ideals est\u00e8tics. la renaixen\u00e7a persegueix la modernitzaci\u00f3 i la recuperaci\u00f3 de la cultura catalana i de la seva llengua. verdaguer torna a situar el catal\u00e0 com a llengua liter\u00e0ria culta, espai fins aleshores reservat a altres lleng\u00fces.els estudiosos destaquen tres etapes en la seva producci\u00f3 liter\u00e0ria: \n\nuna primera etapa, juvenil, que passa per les provatures en diversos g\u00e8neres, des de la poesia pastoril i amorosa de car\u00e0cter popular -d'influ\u00e8ncia mistraliana- fins a la humor\u00edstica, de la qual queden poques mostres, com els goigs de sant tal\u00f3. tamb\u00e9, aquests primers anys, comen\u00e7a a escriure poesia religiosa i patri\u00f2tica. de fet, p\u00e0tria, fe i amor s\u00f3n els tres eixos dels jocs florals reinstaurats. verdaguer guanyar\u00e0 ben aviat, a frec dels vint anys, els seus primers guardons en aquest certamen literari amb les composicions a la mort d'en rafel de casanova i els minyons d'en veciana. aix\u00ed mateix, \u00e9s d'aquesta etapa el poema \u00e8pic dos m\u00e0rtirs de ma p\u00e0tria (1865). l'ordenaci\u00f3 sacerdotal, el setembre de 1870, i el seu posterior vicariat a vinyoles d'or\u00eds, encaminen la producci\u00f3 verdagueriana cap a la poesia religiosa, sense abandonar la reivindicaci\u00f3 patri\u00f2tica que mostraven les obres primerenques. el capell\u00e0-poeta continua, al mateix temps, treballant en l'atl\u00e0ntida, la seva primera obra major, que acabar\u00e0 de redactar despr\u00e9s de diverses aproximacions (el poema, inacabat i in\u00e8dit, colom; l'atl\u00e0ntida enfonsada, i l'espanya naixent, que present\u00e0, sense \u00e8xit, el 1868, als jocs florals de barcelona. despr\u00e9s d'un llarg i dif\u00edcil proc\u00e9s de gestaci\u00f3, que acaba en cloure els seus viatges transatl\u00e0ntics, verdaguer presenta el poema als jocs florals de 1877 i rep el premi extraordinari de la diputaci\u00f3 de barcelona, fet que el consagra com el millor poeta del seu temps.[...] arribam a la pla\u00e7a. que hermosa n'\u00e9s, amb aquella bellugor de pantalons blaus i barretines vermelles i mocadors de carmes\u00ed! apar un rosellar vermell en qu\u00e8 amb los gallarets se barrejassen los cap-blaus i tots fossen moguts pel vent de marinada. ells se tiren al remol\u00ed de les ballades i de seguit los veig giravoltar amb les que en mos dies bells havia vist a les espellofades. [...] totes ballaven sin\u00f3 la del mas d'heures, que, fent-me la rialla, semblava esperar-me. un hereu de casa bona li feia l'aleta i semblava pregar-la de tirar-se al terbol\u00ed, per\u00f2 ella, com si no s'adon\u00e0s, se girava a mi i, amb una rialla, m'obria el llibre blanc del seu cor, en qu\u00e8 jo, lo primer, podia escriure.\nla segona etapa, de maduresa, \u00e9s el moment de plenitud de verdaguer com a poeta i eclesi\u00e0stic. despr\u00e9s de l'\u00e8xit esclatant de la seva primera obra \u00e8pica major, l'atl\u00e0ntida (amb un ampli reconeixement internacional, com ho demostren les nombroses traduccions del poema), verdaguer entra, com a capell\u00e0 de fam\u00edlia, al palau moja de la rambla, propietat dels marquesos de comillas. comen\u00e7a per a l'autor una vida plena de comoditats, de reconeixements i d'\u00e8xits literaris, que culminaran amb la publicaci\u00f3 del segon poema \u00e8pic major, canig\u00f3, i amb la coronaci\u00f3 a ripoll, pel seu bisbe, \"en nom decatalunya\". el gruix de la seva producci\u00f3 en prosa i en vers es concentra en aquests anys. com a resposta als qui creien que la tem\u00e0tica pagana, mitol\u00f2gica, sobre la qual se sost\u00e9 l'atl\u00e0ntida, no era gaire adequada per a un capell\u00e0, verdaguer publica l'any 1879 idil\u00b7lis i cants m\u00edstics, que el consagra com el poeta religi\u00f3s m\u00e9s important del seu moment. es tracta d'un recull de poemes breus, inspirats en la poesia dels grans escriptors m\u00edstics, de ramon llull a sant joan de la creu. segueixen can\u00e7ons de montserrat i llegenda de montserrat, dos llibrets elaborats en el marc de les celebracions del mil\u00b7lenari de montserrat (1880). l'any 1883 publica l'oda a barcelona, ciutat d'acollida del poeta, immersa en una transformaci\u00f3 que havia comen\u00e7at amb l'enderrocament de les muralles, i amb el pla urban\u00edstic d'ildefons cerd\u00e0, que culminar\u00e0 amb l'exposici\u00f3 universal de 1888, any de publicaci\u00f3 de p\u00e0tria, recull de poesies patri\u00f2tiques. el 1889 publica dietari d'un pelegr\u00ed a terra santa, zenit de la prosa del segle xix, fruit del seu viatge a palestina i egipte (1886), on s'albira el seu canvi espiritual.\n\nveus eixa mar que abra\u00e7a de pol a pol la terra?\nen altre temps d'alegres hesp\u00e8rides fou hort;\nencara el teide gita bocins de sa desferra,\ntot braolant, com monstre que vetlla un camp de mort.\naqu\u00ed els titans lluitaven, all\u00e0 ciutats florien;\npertot c\u00e0ntics de verges i m\u00fasica d'aucells;\nara en palaus de marbre les foques s'hi congrien\ni d'algues es vesteixen les prades dels anyells.\n la tercera etapa, la de vellesa, coincideix amb la crisi religiosa i el conflicte can\u00f2nic, i social, que se'n deriva. la poesia d'aquesta etapa es caracteritza pel conreu del poema breu de tem\u00e0tica predominantment religiosa. aquesta poesia fa un gir introspectiu, intimista, amb un clar sentiment d'enyoran\u00e7a del passat (la infantesa, concebuda com un parad\u00eds perdut), i un marcat anhel de transcend\u00e8ncia. la crisi interior, derivada del viatge a terra santa, fa que la producci\u00f3 liter\u00e0ria de verdaguer faci una davallada; al mateix temps, el capell\u00e0 augmenta la dedicaci\u00f3 sacerdotal, orientada a les capes socials m\u00e9s vulnerables. un altre motiu que afectar\u00e0 la seva carrera liter\u00e0ria ser\u00e0 la consci\u00e8ncia de l'autor del desfasament de la seva poesia. el segle xix \u00e9s el segle rom\u00e0ntic, per\u00f2 verdaguer evidencia la for\u00e7a dels nous corrents est\u00e8tics, i provar\u00e0 de \"modernitzar-se\". s\u00f3n interessants, en aquest darrer sentit, les seves reflexions metapo\u00e8tiques en composicions com qu\u00e8 \u00e9s la poesia? o vora la mar, en qu\u00e8 elucubra sobre el seu desig d'escriure versos immortals: per qu\u00e8, per qu\u00e8, enganyosa poesia / m'ensenyes de fer m\u00f3ns? entre 1890 i 1893, publica la trilogia sobre la inf\u00e0ncia de jes\u00fas: natzaret (1890), betlem (1891) i la fugida a egipte (1893), que correspon al per\u00edode de reclusi\u00f3 al santuari de la gleva, a la plana de vic. l'any 1894 publica roser de tot l'any, dietari de pensaments religiosos. l'any seg\u00fcent, abandona la gleva i s'instal\u00b7la a barcelona a casa de la fam\u00edlia duran i, despr\u00e9s d'un expedient per insubordinaci\u00f3 obert pel seu bisbe, \u00e9s susp\u00e8s a divinis. verdaguer es vindicar\u00e0 amb la publicaci\u00f3 en la premsa de dues s\u00e8ries d'articles, avui recollides sota el t\u00edtol en defensa pr\u00f2pia. s\u00f3n d'aquest moment els llibres sant francesc (1895) i flors del calvari (1896), amb poemes de car\u00e0cter autobiogr\u00e0fic, en qu\u00e8 el poeta vessa el seu dolor, el seu patiment i la seva r\u00e0bia. aquest malestar l'acosta a les classes populars i a l'esperit dels joves modernistes: el \"cas\" o \"drama\" de verdaguer, com en van dir els seus coetanis, inspirar\u00e0 un jove santiago rusi\u00f1ol per escriure el drama el m\u00edstic (1903). la rehabilitaci\u00f3 sacerdotal del poeta, el febrer de 1898, l'esperonar\u00e0 a emprendre nous projectes: dirigeix revistes liter\u00e0ries, com la creu del montseny i lo pensament catal\u00e0; participa en jocs florals (lleida) i cert\u00e0mens literaris (berga, la bisbal, sarri\u00e0), i publica els reculls po\u00e8tics aires del montseny (1901) i, poc abans de morir, flors de maria (1902).\nveieu-me aqu\u00ed, senyor, a vostres plantes,\ndespullat de tot b\u00e9, malalt i pobre,\nde mon no-res perdut dintre l'abisme.\ncuc de la terra vil, per una estona\nhe vingut en la cendra a arrossegar-me.\nfou mon bressol un gra de polsinera,\ni un altre gra ser\u00e0 lo meu sepulcre.\nvoldria ser quelcom per oferir-vos,\nper\u00f2 v\u00f3s me voleu petit i in\u00fatil,\nde gl\u00f2ria despullat i de prestigi.\n\n\n=== bibliografia ===\nverdaguer fou un escriptor polifac\u00e8tic i prol\u00edfic. public\u00e0 vint-i-cinc llibres. en morir, a cinquanta-set anys, deix\u00e0 un llegat d'una vintena m\u00e9s de t\u00edtols que es van anar publicant al llarg del segle xx.\n\n\n==== joventut ====\n1860: poesia popular, d'influ\u00e8ncia tardobarroca, i poesia culta d'inspiraci\u00f3 neocl\u00e0ssica.\n1863: poesia de caire amor\u00f3s: amors d'en jordi i na guideta (publicat, p\u00f2stumament, el 1924); joven\u00edvoles. primeres poesies d'un \"fadr\u00ed de muntanya\" (publicat p\u00f2stumament, el 1925, per francesc matheu.\n1865: guanya les primeres distincions als jocs florals de barcelona. publica el seu primer poema major: dos m\u00e0rtirs de ma p\u00e0tria, o siga lluci\u00e0 i marci\u00e0.\n1871: noves can\u00e7ons de nadal.\n1873: premis als jocs florals per les poesies plor de la t\u00f3rtora i la batalla de lepant.\n1876: despr\u00e9s de nou viatges per l'atl\u00e0ntic, conclou la seva primera obra \u00e8pica major, l'atl\u00e0ntida. la presenta als jocs florals de l'any seg\u00fcent, i guanya el premi extraordinari de la diputaci\u00f3 de barcelona.\n\n\n==== maduresa ====\n1878: l'atl\u00e0ntida es publica, en versi\u00f3 definitiva, corregida per l'autor, que dedica el poema al seu mecenes, el primer marqu\u00e8s de comillas, que es fa c\u00e0rrec dels costos de l'edici\u00f3. cont\u00e9 la traducci\u00f3 castellana del poema per melcior de palau, amb un dibuix a la coberta de llu\u00eds dom\u00e8nech i montaner.\n1879: publica idil\u00b7lis i cants m\u00edstics, amb pr\u00f2leg de manuel mil\u00e0 i fontanals.\n1880: \u00e9s proclamat mestre en gai saber amb la poesia la barretina, dedicada al pintor olot\u00ed joaquim vayreda. publica can\u00e7ons de montserrat i llegenda de montserrat.\n1883: l'oda a barcelona \u00e9s premiada als jocs florals. l'ajuntament de la ciutat en fa un tiratge de cent mil exemplars, en bona part destinats a les escoles.\n1885: publica caritat, destinat als damnificats del terratr\u00e8mol d'andalusia de l'any anterior. publica la versi\u00f3 catalana de nerto, poema proven\u00e7al de frederic mistral.\n1886: publica canig\u00f3. llegenda pirenaica del temps de la reconquista, segon poema \u00e8pic major de l'autor.\n1887: el seu editor i amic francesc matheu publica excursions i viatges, el primer llibre del g\u00e8nere en catal\u00e0. (inclou excursi\u00f3 a l'alt pallars, records de la costa d'\u00e0frica, a vol d'ocell. apuntacions d'un viatge al centre i nord d'europa i l'ermita del mont). publica lo somni de sant joan.\n1888: publica p\u00e0tria, amb pr\u00f2leg de jaume collell.\n1889: publica dietari d'un pelegr\u00ed a terra santa, considerat un dels millors llibres en prosa del segle xix, en qu\u00e8 s'entreveu la crisi espiritual del capell\u00e0-poeta.\n\n\n==== darrers anys. vellesa ====\n1893: recl\u00f2s al santuari de la gleva (osona), completa la trilogia sobre la minyonia de jes\u00fas amb la fugida a egipte.\n1894: apareix roser de tot l'any, dietari de pensaments religiosos\n1895: publica sant francesc i, a finals d'any, flors del calvari. a l'agost envia al director d'el noticiero universal un \"comunicat\", en el qual fa con\u00e8ixer la seva situaci\u00f3 personal a l'opini\u00f3 p\u00fablica de barcelona, i publica a la publicitat la primera s\u00e8rie d'articles \"en defensa pr\u00f2pia\" (un sacerdot calumniat).\n1897: publica, al mateix diari, la segona s\u00e8rie d'articles \"en defensa pr\u00f2pia\" (un sacerdot perseguit).\n1898: apareix montserrat. llegendari, can\u00e7ons, odes, recull de les composicions de tema montserrat\u00ed.\n1901: publica aires del montseny, un aplec de poesies que tenen per tema la infantesa i la plana de vic. estrena, al teatre l\u00edric catal\u00e0, el quadre esc\u00e8nic l'adoraci\u00f3 dels pastors, amb m\u00fasica d'enric morera.\n1902: publica flors de maria, darrera obra po\u00e8tica publicada en vida.\n\n\n==== obra p\u00f2stuma ====\nverdaguer va deixar gaireb\u00e9 enllestits els llibres al cel (1903), eucar\u00edstiques (1904), c\u00e0ntic dels c\u00e0ntics (1907), perles del llibre d'amic e amat (1908), i un recull bot\u00e0nico-po\u00e8tic publicat amb el t\u00edtol de brins d'esp\u00edgol. els editors tamb\u00e9 van compilar l'obra dispersa i l'obra de joventut del poeta, abandonada per verdaguer en comen\u00e7ar a exercir de capell\u00e0, com \u00e9s el cas de joven\u00edvoles, recull de poesia amorosa publicat per francesc matheu el 1924 i, en edici\u00f3 cr\u00edtica, per narc\u00eds garolera, el 1996. el mateix any garolera public\u00e0 poesies juvenils in\u00e8dites de jacint verdaguer. l'editorial barcino ha publicat l'epistolari verdagueri\u00e0 en onze volums (1959-93).\n\n\n== llegat ==\nel cont\u00ednuum popular de jacint verdaguer es fa pal\u00e8s en el fet que \u00e9s una de les personalitats hist\u00f2riques que t\u00e9 m\u00e9s carrers i monuments dedicats arreu de catalunya. segons la base de dades dels noms de carrers, de 2021, a catalunya hi ha m\u00e9s de 400 carrers o places dedicats a verdaguer.a barcelona, la figura de verdaguer hi va rebre un culte p\u00f2stum immediatament despr\u00e9s de la seva mort. algunes iniciatives van tenir com a  objectiu  i  resultat  la  creaci\u00f3  de  llocs de  mem\u00f2ria  on  el  poeta  seria recordat i homenatjat. entre aquests primers memorials a la capital de catalunya hi trobem la tomba del poeta, que es converteix immediatament en un lloc de veneraci\u00f3 i pelegrinatge recurrent, la instal\u00b7laci\u00f3 de la sala verdaguer al museu d\u2019art decoratiu i arqueol\u00f2gic (1903) o l\u2019ingr\u00e9s del seu retrat a la galeria de catalans il\u00b7lustres (1906). tamb\u00e9 altres iniciatives igualment significatives, com la de la col\u00b7locaci\u00f3  del  seu  retrat  a  la  galeria  d\u2019excursionistes catalans il\u00b7lustres del centre excursionista de catalunya, o la l\u00e0pida de marbre instal\u00b7lada en un dels murs de l\u2019estaci\u00f3 superior del funicular. \u00e9s tamb\u00e9 en aquests anys quan es planteja l\u2019erecci\u00f3 del gran monument a moss\u00e8n jacint verdaguer a la capital barcelonina que, tanmateix, no \u00e9s inaugurat fins al 1924.\nl'any 1908 s'inaugura a folgueroles el monument, o \"pedr\u00f3\", de verdaguer, obra de l'arquitecte modernista vigat\u00e0 josep maria pericas, esculpit amb pedra de folgueroles, pagada per la gent del poble i treballada de franc pels seus picapedrers.\nl'any 1917 se celebra el cinquantenari del naixement de l'esbart de vic amb la inauguraci\u00f3 d'un pedr\u00f3 monument a la font del desmai. els noms dels integrants hi figuren, gravats: jacint verdaguer, jaume collell, josep i francesc masferrer, marian camp\u00e0, antoni d'espona, mart\u00ed gen\u00eds, josep salarich, pere andreu i josep serra i campdelacreu.\nl'any 1952 se celebra el cinquantenari de la mort de verdaguer. a folgueroles s'inaugura l'espai dedicat al poeta anomenat \"rac\u00f3 de moss\u00e8n cinto\", amb el relleu el sembrador, de manolo hugu\u00e9, esculpit l'any 1945. el 21 d'octubre del mateix any, s'inaugura un mirador anomenat \"de moss\u00e8n cinto\", prop del cim de sant jeroni, a montserrat. el pic verdaguer, proper a la pica d'estats, va ser batejat l'any 1983 en honor del poeta.\nel 1962 l'ajuntament de barcelona decid\u00ed convertir la vil\u00b7la joana, a vallvidrera, on va morir el poeta, en un museu dedicat a la seva mem\u00f2ria.\nel 1995 amb motiu del 150\u00e8 aniversari del naixement del poeta, s'erig\u00ed a folgueroles l'escultura de pablo palazuelo l'\u00e0lbula, dedicada a la poesia. se n'instal\u00b7l\u00e0 una d'igual al l'era del museu de la vil\u00b7la joana, a vallvidrera.\nl'any 2002, amb motiu del centenari de la seva mort, se celebraren actes commemoratius arreu de catalunya, en especial a folgueroles, el seu poble natal, on destaca la signatura verdaguer de perejaume. la signatura forma part del projecte de com posar verdaguer a folgueroles, realitzat per l'artista amb motiu de la celebraci\u00f3 del centenari de la mort del poeta. la intervenci\u00f3 de l'artista consist\u00ed en l'allerament del torrent del poble, al seu pas per la font trobada, amb el tra\u00e7 de la signatura del poeta; en clavar -als caps del terme municipal- quatre claus fiters que duen gravat a la cabota \u201cterme real i verdaguer de folgueroles\u201d. i en la distribuci\u00f3 de 70 lectors per tot el terme municipal, un dia a la tarda, durant dues hores, que van llegir simult\u00e0niament tota l'obra de verdaguer. el mateix any li fou dedicat l'asteroide (38671) verdaguer, descobert per l'astr\u00f2nom tortos\u00ed jaume nomen i torres al seu observatori de l'ametlla de mar.\nl'any 2006 es va inaugurar a vic una escultura, encarregada amb motiu del centenari de la mort de verdaguer el 2002, de l'artista valenci\u00e0 andreu alfaro, de 26 metres d'al\u00e7ada i set tones de pes. simbolitza verdaguer amb sotana.\nel 2008 es va inaugurar a la mare de d\u00e9u del mont l'escultura en bronze, d'uns dos metres d'al\u00e7ada, dedicada a moss\u00e8n cinto, obra de l'artista olot\u00ed joan ferr\u00e9s.\n\n\n== patrimoni i rutes liter\u00e0ries ==\ncasa-museu verdaguer, situada a folgueroles, al carrer major, n\u00famero 7, \u00e9s propietat de la fundaci\u00f3 verdaguer. \u00e9s on el poeta visqu\u00e9 els primers anys de la seva vida. hi ha plafons que permeten con\u00e8ixer la vida i l'obra de l'autor, aix\u00ed com objectes que mostren la seva vida quotidiana. s'hi fan exposicions temporals sobre diversos aspectes de verdaguer. s'hi ofereixen diverses rutes liter\u00e0ries relacionades amb l'autor, perqu\u00e8 el p\u00fablic pugui tenir una visi\u00f3 m\u00e9s \u00e0mplia del m\u00f3n de verdaguer. les rutes que ofereix s\u00f3n:\nverdaguer. la mirada del poeta, dividida en tres:la ruta verdaguer a la ciutat de vic, que surt de l'oficina de turisme, s'atura a la pla\u00e7a del mercadal i passa tamb\u00e9 pel carrer de verdaguer. continua per diversos punts del nucli antic, i posa \u00e8mfasi en la visita a la col\u00b7lecci\u00f3 del museu episcopal de vic, per acabar al mateix punt de sortida.\nla ruta verdaguer a folgueroles s'atura en onze punts relacionats amb el poeta, com ara la casa-museu, les cases familiars, l'esgl\u00e9sia i alguns altres indrets d'inter\u00e8s paisatg\u00edstic. l'itinerari acaba a l'ermita de la damunt.\nla ruta verdaguer per la plana de vic s'inicia a la casa-museu, passa pel centre de folgueroles i es visiten els camps que conreava el pare de verdaguer, la font del desmai i l'ermita de sant jordi.\n\nverdaguer a la gleva: entre el geni po\u00e8tic i el sacerdot: ruta per vinyoles d'or\u00eds i la gleva. aquesta ruta comen\u00e7a davant del santuari de la gleva, al municipi de masies de voltreg\u00e0. a part de la visita al temple i la cripta, els usuaris tenen acc\u00e9s a la cambra on el poeta va escriure en defensa pr\u00f2pia.\nguilleries, terra de foc: excursi\u00f3 per les guilleries.\npaisatges escrits a la plana de vic, verdaguer i mart\u00ed pol: la casa-museu de folgueroles \u00e9s el punt d'inici d'aquesta ruta, que acaba a roda de ter. se segueix el cam\u00ed de les antigues fabricantes, \u00e9s a dir, aquell cam\u00ed que feien les dones que treballaven a les ind\u00fastries t\u00e8xtils de roda de ter. en aquesta ruta es parla dels dos autors de la comarca.- c\u00e0tedra verdaguer d'estudis literaris a la universitat de vic: fa recerca i pret\u00e9n divulgar la literatura catalana en general i, m\u00e9s en concret, la de jacint verdaguer i altres autors de la comarca d'osona.\n- casa verdaguer de la literatura (muhba): situada a vil\u00b7la joana, a vallvidrera (barcelona), en una masia del segle xix. aqu\u00ed, on va morir l'escriptor, es poden visitar les estances, que s'han mantingut intactes i, per mitj\u00e0 d'aquesta aproximaci\u00f3 f\u00edsica, fer un pas m\u00e9s per entendre la vida i obra de verdaguer mitjan\u00e7ant imatges i documents. la casa verdaguer ofereix tamb\u00e9 una ruta liter\u00e0ria:\n\naltures i senderes: verdaguer i maragall diuen barcelona. ruta que va des de montju\u00efc al tibidabo. l'itinerari s'atura en set punts entre muntanya i ciutat, representatius en la traject\u00f2ria liter\u00e0ria d'aquests dos autors.\nhi ha tamb\u00e9 la ruta verdaguer al canig\u00f3:, que proposa l'ascensi\u00f3 al cim del mass\u00eds. es puja per la cresta de barbet i es baixa pel pic jofre. aquest itinerari segueix l'argument del poema canig\u00f3, i es pot trobar en catal\u00e0 i en franc\u00e8s.\n\n\n== fons personal ==\nel gruix del fons de jacint verdaguer es conserva a la biblioteca de catalunya, on va ingressar a partir de la compra de la seva biblioteca personal, i de diferents donatius i compres (comte de lavern, salvador babra, josep maria fondevila, amadeu guri, etc). inclou manuscrits de les seves obres, documentaci\u00f3 personal, correspond\u00e8ncia i material annex.\na l'arxiu hist\u00f2ric de la ciutat de barcelona es conserva tamb\u00e9 documentaci\u00f3 personal de jacint verdaguer, ingressada el 16 de mar\u00e7 de 1945 procedent de vil\u00b7la joana, la casa on va morir. cont\u00e9 tres tipologies principals de documents: aut\u00f2grafs, impresos i fotografies. en la col\u00b7lecci\u00f3 d'aut\u00f2grafs, onze llibretes i prop de dos-cents documents solts, es troben ordenats per temes, manuscrits i esborranys dels seus llibres. l'apartat d'impresos l'integren: goigs, cobles, himnes, c\u00e0ntics, can\u00e7ons de nadal, can\u00e7ons de bressol i partitures musicals, ordenats tamb\u00e9 per temes. una vuitantena d'imatges, amb retrats dedicats i/o signats, fotografies de llocs i ambients relacionats amb la vida i l'obra de verdaguer, aix\u00ed com l'\u00e0lbum \u201cel vanadis\u201d, nom del iot llogat l'any 1883 pel marqu\u00e9s de comillas, a bord del qual verdaguer realitz\u00e0 un creuer per la mediterr\u00e0nia acompanyat de diversos membres i amics de les fam\u00edlies l\u00f3pez-g\u00fcell, conformen el tercer gran apartat del fons.\n\n\n== refer\u00e8ncies ==\n\n\n== bibliografia ==\nanuari verdaguer: publicaci\u00f3 peri\u00f2dica, fundada l'any 1986 (14 volums). vic: eumo. societat verdaguer. [consulta en l\u00ednia a trav\u00e9s de raco (revistes catalanes amb acc\u00e9s obert): http://raco.cat/index.php/anuariverdaguer].\ncasacuberta, josep m. de. estudis sobre verdaguer. vic/barcelona: eumo/iec, 1986.\ncondeminas, maria. els exorcismes i jacint verdaguer. barcelona, 1970.\nc\u00f2nsul, isidor: jacint verdaguer. hist\u00f2ria, cr\u00edtica i poesia. barcelona: edicions del mall, 1986\ngarolera, narc\u00eds. sobre verdaguer. biografia, literatura, llengua. barcelona: emp\u00faries, 1996; verdaguer. textos, comentaris, notes. lleida: pag\u00e8s, 2004; de verdaguer a ferrater. barcelona: angle, 2012; al peu de la lletra. sobre verdaguer i altres escriptors. barcelona: viena, 2021.\nmiracle, josep. estudis sobre jacint verdaguer. barcelona: pam, 1989.\nsagarra, josep m. de. verdaguer, poeta de catalunya. barcelona: aym\u00e0, 1968; el meu verdaguer. barcelona: la campana, 2002.\nsoldevila, lloren\u00e7. verdaguer: formaci\u00f3 i dimensi\u00f3 d'un mite. argentona: l'aixernador, 1995.\ntorrents, ricard: verdaguer. estudis i aproximacions. vic: eumo, 1995; verdaguer: un poeta per a un poble. vic: eumo, 2002; a la claror de verdaguer. vic: eumo, 2005.\nverdaguer, m. \u00e0ngels. jacint verdaguer i els jocs florals de barcelona. museu d'hist\u00f2ria de la ciutat, 2002.\nverdaguer, jacint. esb\u00f3s biogr\u00e0fic i antologia, a cura de narc\u00eds garolera. barcelona: generalitat de catalunya, 2002; antologia, a cura d'isidor c\u00f2nsul. barcelona: proa, 2002; antologia po\u00e8tica, edici\u00f3 de joan vilamala. barcelona: hermes, 2002.\nverdaguer, jacint (1878). l'atl\u00e0ntida, edici\u00f3 cr\u00edtica de narc\u00eds garolera. barcelona: quaderns crema, 2002; l'atl\u00e0ntida, a cura de pere farr\u00e9s i arderiu. vic: eumo, 2002.\nverdaguer, jacint (1879). idil\u00b7lis i cants m\u00edstics, edici\u00f3 cr\u00edtica de narc\u00eds garolera. barcelona: columna, 2004.\nverdaguer, jacint (1886). canig\u00f3, edici\u00f3 cr\u00edtica de narc\u00eds garolera. barcelona: quaderns crema, 1995; canig\u00f3, a cura de narc\u00eds garolera, amb pr\u00f2leg de modest prats. barcelona, quaderns crema, 1997.\nverdaguer, jacint (1887). excursions i viatges, edici\u00f3 cr\u00edtica de narc\u00eds garolera, en tres volums. barcelona: barcino, 1991-1992; de t\u00e0nger a sant petersburg, edici\u00f3 de narc\u00eds garolera. barcelona: tusquets, 2003.\nverdaguer, jacint (1888). p\u00e0tria, edici\u00f3 de narc\u00eds garolera. barcelona: edicions de 1884, 2002; p\u00e0tria, a cura de ramon pinyol. vic: eumo, 2002.\nverdaguer, jacint (1895). flors del calvari, edici\u00f3 de narc\u00eds garolera. barcelona: columna, 1995.\nverdaguer, jacint (1895-97). en defensa pr\u00f2pia, edici\u00f3 de narc\u00eds garolera. barcelona: tusquets, 2002; en defensa pr\u00f2pia, a cura de llu\u00efsa plans. vic: eumo, 2012.\nverdaguer, jacint (1898). montserrat. llegendari, can\u00e7ons, odes, edici\u00f3 de narc\u00eds garolera. barcelona: edicions de 1984, 2003.\nverdaguer, jacint (1901). aires del montseny, edici\u00f3 de narc\u00eds garolera. barcelona: edicions de 1984, 2003.\nverdaguer, jacint (1903). al cel, edici\u00f3 cr\u00edtica de narc\u00eds garolera. barcelona: columna, 2003.\nverdaguer, jacint. joven\u00edvoles, edici\u00f3 cr\u00edtica de narc\u00eds garolera. cabrera de mar: galerada, 2006;\nverdaguer, jacint. poesies juvenils in\u00e8dites, edici\u00f3 de narc\u00eds garolera. vic: patronat d'estudis osonencs, 1996 (reed. 2002).\nverdaguer, jacint. totes les obres: poesia, 1; poesia, 2; prosa; poemes llargs. teatre, a cura d'isidor c\u00f2nsul i joaquim molas. barcelona: proa, 2003-2006.\nverdaguer, jacint. epistolari de jacint verdaguer arxivat 2016-02-05 a wayback machine.. transcripci\u00f3 i notes de josep m. de casacuberta i joan torrent i f\u00e0bregas. barcelona: editorial barcino, 11 volums (1959-1993). isbn del primer volum: isbn 978-84-7226-095-5, isbn de l'\u00faltim volum: isbn 978-84-7226-646-9\n\n\n== enlla\u00e7os externs ==\nfons jacint verdaguer de l'arxiu hist\u00f2ric de la ciutat de barcelona arxivat 2016-09-13 a wayback machine.. cat\u00e0leg en l\u00ednia\narxiu hist\u00f2ric de la ciutat de barcelona arxivat 2015-12-11 a wayback machine.. fons documentals: inventaris en format pdf. fons privats\n\u00abjacint verdaguer i santal\u00f3\u00bb.   associaci\u00f3 d'escriptors en llengua catalana.\nlletra. \u00abjacint verdaguer i santal\u00f3\u00bb.   universitat oberta de catalunya i institut ramon llull."