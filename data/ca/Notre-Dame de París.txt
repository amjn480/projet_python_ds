"la catedral de notre-dame de par\u00eds, o simplement notre-dame, era la catedral de l'arxidi\u00f2cesi de par\u00eds (fran\u00e7a). es troba a l'est de l'\u00eele de la cit\u00e9, al 4t districte de par\u00eds. la seva fa\u00e7ana occidental domina el parvis notre-dame \u2013 place jean-paul-ii.\nla seva construcci\u00f3 comen\u00e7\u00e0 per iniciativa del bisbe maurice de sully i dur\u00e0 m\u00e9s de dos segles, des del 1163 fins a mitjans del segle xiv. aix\u00ed doncs, el seu estil no \u00e9s completament uniforme: la catedral presentava caracter\u00edstiques del g\u00f2tic primitiu (voltes sexpartides de la nau) i del g\u00f2tic radiant. les dues rosasses que adornaven cadascun dels bra\u00e7os del transsepte es trobaven entre les m\u00e9s grans d'europa i feien 13 metres de di\u00e0metre cadascuna. una vegada acabada, la catedral es convert\u00ed en una de les m\u00e9s grans d'occident. despr\u00e9s de la tempesta revolucion\u00e0ria, entre l'any 1844 i l'any 1864 la catedral pass\u00e0 per una restauraci\u00f3 important i de vegades controvertida sota la direcci\u00f3 de l'arquitecte viollet-le-duc, que hi incorpor\u00e0 elements i motius in\u00e8dits.\nla catedral ha estat un dels monuments m\u00e9s emblem\u00e0tics de par\u00eds des de bon principi. durant molt de temps l'edifici m\u00e9s alt de la ciutat, ocupava un lloc simb\u00f2lic de primer rang a par\u00eds i \u00e9s una de les catedrals m\u00e9s conegudes del pa\u00eds, juntament amb les de reims, on es coronaven els reis de fran\u00e7a, estrasburg, amiens, beauvais i chartres. com a edifici religi\u00f3s i patrimonial alhora, ha estat relacionada amb nombrosos episodis de la hist\u00f2ria de fran\u00e7a. esgl\u00e9sia parroquial reial a l'edat mitjana, acoll\u00ed l'arribada de la santa corona el 1239 i, molt m\u00e9s tard, la coronaci\u00f3 de napole\u00f3 i el 1804, el baptisme del duc de bordeus el 1821, els funerals d'adolphe thiers i sadi carnot. a sota de les seves voltes es cant\u00e0 un magn\u00edficat despr\u00e9s de l'alliberament de par\u00eds el 26 d'agost del 1944. s'hi dugueren a terme cerim\u00f2nies religioses a la mort de charles de gaulle (1970), georges pompidou (1974) i fran\u00e7ois mitterrand (1996).\nen l'\u00e0mbit literari, destacava el seu paper central en la novel\u00b7la nostra senyora de par\u00eds, de victor hugo, publicada el 1831.\naquesta catedral (i bas\u00edlica menor) acollia aproximadament 13 a 14 milions de visitants a l'any (amb un r\u00e8cord de 14 milions el 2012), cosa que en feia el monument m\u00e9s visitat de par\u00eds i de tot europa. el 2013 se celebr\u00e0 el 850\u00e8 aniversari de la seva construcci\u00f3.\nel 15 d'abril de 2019 pat\u00ed un incendi que li provoc\u00e0 danys greus, incloent-hi la caiguda de l'agulla.\n\n\n== hist\u00f2ria ==\nantigament els celtes havien celebrat en aquest lloc les seves cerim\u00f2nies. m\u00e9s tard, els romans erigirien un temple de devoci\u00f3 al d\u00e9u j\u00fapiter. tamb\u00e9 en aquest lloc va existir la primera esgl\u00e9sia cristiana de par\u00eds, la bas\u00edlica de saint-etienne, projectada per khildebert i als voltants de l'any 528 dc. la seva fa\u00e7ana occidental estava a uns quaranta metres m\u00e9s a l'oest de l'actual fa\u00e7ana de notre-dame i tenia una amplada lleugerament m\u00e9s petita, mesurava 36 metres. aquest edifici tenia una longitud de 70 metres, \u00e9s a dir, una mica m\u00e9s de la meitat de la longitud de la catedral actual. files de columnes separaven una nau i quatre naus laterals.\nal costat nord de la catedral de saint-etienne hi havia un baptisteri.\nen substituci\u00f3 d'aquesta obra, sorgeix una esgl\u00e9sia rom\u00e0nica que restar\u00e0 fins a l'any 1163, quan es dona l'impuls definitiu a la construcci\u00f3 de la catedral actual.\nl'any 1160, el bisbe maurice de sully considera l'esgl\u00e9sia (de san esteve) poc digna, i la mana enderrocar. el g\u00f2tic inicial, amb les seves innovacions t\u00e8cniques li permeten formes fins aleshores impossibles de fer. durant el regnat de llu\u00eds vii, i amb el seu suport, aquest projecte \u00e9s bene\u00eft per totes les classes socials interessades en la creaci\u00f3 d'un s\u00edmbol de seu nou poder. la construcci\u00f3 s'inicia l'any 1163, encara hi ha dubtes quant a la identitat de qui hauria posat la primera pedra, si el bisbe maurice de sully o el papa alexandre iii. al llarg del proc\u00e9s (la construcci\u00f3, incloent-hi modificacions, dur\u00e0 fins a mitjan segle xiv) foren diversos els arquitectes que participaren en el projecte, justificant aquest factor les difer\u00e8ncies estil\u00edstiques presents en l'edifici.\n\n\n=== primer per\u00edode: 1163 - 1250 ===\n1163-1182\nconstrucci\u00f3 del cor i els seus dos deambulatoris.\n1182-1190\nconstrucci\u00f3 dels \u00faltims quatre intercolumnis de la nau, els passadissos i galeries. la construcci\u00f3 de la nau va comen\u00e7ar el 1182, despr\u00e9s de la consagraci\u00f3 del cor. alguns fins i tot pensen que el treball va comen\u00e7ar el 1175. el treball es va aturar despr\u00e9s del quart intercolumni, deixant la nau inacabada.\n1190-1225\nconstrucci\u00f3 de la base de la fa\u00e7ana i dels dos primers intercolumnis de la nau. el 1208 es va iniciar la construcci\u00f3 de la fa\u00e7ana. a partir d'aquest any, es varen construir i decorar les portes. la planta del roset\u00f3 data de 1220-1225. la construcci\u00f3 dels primers intercolumnis de la nau va ser represa el 1218 amb la finalitat de neutralitzar l'empenta de la fa\u00e7ana.\n1225-1250\npart superior de la fa\u00e7ana i les dues torres. l'ampliaci\u00f3 de les finestres superiors (supressi\u00f3 de petits rosetons) per fer front a la foscor (cap al 1230). al mateix temps el sostre de les golfes de les tribunes de l'\u00e0tic se substitueix per terrasses, i nous arcbotants amb canaletes permetent l'evacuaci\u00f3 d'aig\u00fces pluvials de la part superior de l'edifici. es constru\u00efren les capelles laterals de la nau entre els pilars dels arcbotants. l'any 1240 es va acabar la torre sud i aquest mateix any es va abandonar la idea de dotar les torres d'una agulla. el 1250, es va finalitzar la construcci\u00f3 de la torre nord. en aquest moment la catedral est\u00e0 de fet acabada i plenament operativa. estam en el regnat de sant llu\u00eds. les fases posteriors seran ampliacions, millores, reparacions i modificacions de vegades molt importants.\n\n\n=== segon per\u00edode: 1250 - meitat del segle xiv ===\nen aquesta \u00e8poca, es va trobar que els portals del transsepte, constru\u00efts en estil rom\u00e0nic, contrastaven per la severitat del seu estil amb la gran fa\u00e7ana g\u00f2tica ricament adornada a l'estil de l'\u00e8poca. la reconstrucci\u00f3 de les parts rom\u00e0niques va ser decidida r\u00e0pidament pel bisbe renaud de corbeil (1250-1268).\nsabem els noms dels contractistes que se succe\u00efren durant aquest per\u00edode. es tracta de: jean de chelles, pierre de montreuil, pierre de chelles, ravy jean, jean bouteiller i raymond du temple.\njean de chelles va procedir a la prolongaci\u00f3 del transsepte, primer a la part nord (1250), despr\u00e9s la sud. a ell es deu la fa\u00e7ana nord del transsepte i el seu magn\u00edfic roset\u00f3. despr\u00e9s de la seva mort el 1265, el seu treball en el bra\u00e7 sud del transsepte va ser acabat per pierre de montreuil a qui devem la paret sud del transsepte i el seu, igualment bonic, roset\u00f3. va morir el 1267. pierre de montreuil tamb\u00e9 havia completat les capelles i la porta vermella. de la mateixa manera, va comen\u00e7ar a reempla\u00e7ar els contraforts del cor.\nel seu successor, pierre de chelles, va fer la part superior del cor i va comen\u00e7ar les capelles de la cap\u00e7alera el 1296.\naquestes capelles les va acabar jean ravy, que va ser director del projecte des del 1318 al 1344. jean ravy va comen\u00e7ar la construcci\u00f3 dels admirables contraforts del cor d'una amplada de 15 metres. tamb\u00e9 va comen\u00e7ar a fer l'element de tancament del cor.\nel 1344, el seu nebot, joan bouteiller, el va succeir fins al 1363.\ndespr\u00e9s de la seva mort, el seu adjunt, raymond du temple, va completar el seu treball, incloent-hi el magn\u00edfic element de tancament del cor.\n\n\n=== els segles xvii i xviii ===\na la fi del segle xvii, d'acord amb els desitjos de llu\u00eds xiv, es realitzen canvis profunds a l'interior de la catedral. l'arquitecte robert de cotte va demolir el cor alt (que va ser reempla\u00e7at per una sumptuosa reixa daurada de ferro forjat), part de l'alt relleu del tancament del cor a fi d'obrir-lo al deambulatori substituint-los per reixes, i tamb\u00e9 les tombes per permetre una remodelaci\u00f3 completa del cor a l'estil de l'\u00e8poca, igual que moltes altres catedrals g\u00f2tiques de tot europa durant els segles xvii i xviii. es van fer noves cadires per al cor aix\u00ed com un nou altar per al qual es varen fer les est\u00e0tues que encara avui l'adornen, representant a llu\u00eds xiv renovant el vot del seu pare, llu\u00eds xiii, tots dos de genollons al davant de la pietat. despr\u00e9s, el 1756, els canonges varen trobar l'edifici massa fosc i demanaren als germans le vieil que llevassin els vitralls medievals i els reemplacessin per vidre blanc, despr\u00e9s van fer enlluir les parets de la catedral. els rosetons s'han conservat. finalment, a petici\u00f3 del clergat, soufflot, arquitecte del pante\u00f3 de par\u00eds, va fer desapar\u00e8ixer l'entrepany (part d'una paret compresa entre dues portes o forats) i una part del timp\u00e0 del portal central, decorada amb el fam\u00f3s judici final, per deixar passar m\u00e9s f\u00e0cilment el pal\u00b7li de les processons.\ndurant la revoluci\u00f3 francesa, la catedral va ser objecte de nombrosos actes vand\u00e0lics, per exemple, els revolucionaris van confondre els reis de jud\u00e0 de la galeria dels reis de la fa\u00e7ana amb reis francesos i els van arrencar els caps. l'any 1977 es varen trobar una bona part d'aquests caps i ara s\u00f3n al museu nacional de l'edat mitjana. entre altres actes vand\u00e0lics, quasi totes les grans est\u00e0tues dels portals van ser destru\u00efdes i el tresor va ser saquejat. els altars es varen destruir completament, i el mobiliari de culte, est\u00e0tues, pintures, adorns, domassos, tamb\u00e9 varen ser destru\u00efts o dispersats. el culte a la ra\u00f3 es va iniciar a notre-dame el 10 de novembre del 1793, amb el festival de la llibertat. aquest culte va ser organitzat per pierre-gaspard chaumette, i l'altar es va veure transformat en l'altar de la deessa ra\u00f3. a la fi de novembre d'aquell any, el culte cat\u00f2lic va ser prohibit a par\u00eds. la catedral es va transformar en magatzem.\n\n\n=== la restauraci\u00f3 del segle xix ===\npoc despr\u00e9s de la signatura del concordat de 1801, la catedral va ser retornada al culte (18 d'abril del 1802). es va procedir r\u00e0pidament a algunes reparacions d'emerg\u00e8ncia perqu\u00e8 al desembre del 1804, napole\u00f3 bonaparte pogu\u00e9s ser coronat emperador dels francesos, en pres\u00e8ncia del papa pius vii. l'edifici va ser blanquejat per a l'ocasi\u00f3, i despr\u00e9s amagat sota les decoracions de charles percier i fontaine fran\u00e7ois-l\u00e9onard. les banderes d'austerlitz es varen penjar a les parets per amagar el lamentable estat de l'edifici.\nuna vegada que es restableix la pau, la catedral estava en tan mal estat que les autoritats municipals van comen\u00e7ar a considerar la possibilitat d'enderrocar-la totalment. el gran novel\u00b7lista victor hugo, admirador de la construcci\u00f3, va escriure aleshores la seva novel\u00b7la notre-dame de par\u00eds (publicada el 1831), que va ser un gran \u00e8xit i va ser escrita especialment per sensibilitzar la gent sobre el valor d'aquest monument. va aconseguir crear un ample moviment popular a favor de la catedral. la seva novel\u00b7la va retornar a la vida un monument aleshores marginat i el va fer m\u00e9s familiar als parisencs. a aix\u00f2 es va afegir el pes del nou moviment europeu anomenat romanticisme que cercava donar als homes una nova concepci\u00f3 del m\u00f3n. amb a la seva novel\u00b7la, v\u00edctor hugo va contribuir de forma especial en salvar l'obra mestra d'un dest\u00ed fatal.\nva haver diferents corrents de pensament sobre el dest\u00ed que havia de tenir notre dame: els cat\u00f2lics, per descomptat que volien reconciliar fran\u00e7a amb la pietat i la fe d'abans, els mon\u00e0rquics que van tractar de reviure el passat proper, i tamb\u00e9 hi havia un corrent laic.\nel ministre d'afers religiosos de l'\u00e8poca va decidir un gran programa de restauraci\u00f3. l'arquitecte godde encarregat fins aleshores del manteniment de l'edifici i els m\u00e8todes de restauraci\u00f3 del qual van ser un\u00e0nimement rebutjats, va ser descartat. es consideren jean-baptiste-antoine lassus i eug\u00e8ne viollet-le-duc que s'havien distingit en les obres de la santa capella de par\u00eds. aquests \u00faltims van dipositar un projecte i un informe i varen guanyar el concurs que es va realitzar el 1844; varen presentar el 1845 un pressupost de 3.888.500 francs que varen haver de reduir a 2,65 milions, per a la renovaci\u00f3 de la catedral i construcci\u00f3 d'una sagristia. l'assemblea nacional va aprovar una llei que concedia aquesta quantitat i \u00e9s aix\u00ed com, despr\u00e9s de llargs anys d'espera, la restauraci\u00f3 podria realment comen\u00e7ar. l'exigu pressupost es va esgotar el 1850. els treballs es varen aturar. viollet-le-duc, va haver de presentar noves propostes en repetides ocasions perqu\u00e8 els treballs es poguessin acabar. en total es varen concedir m\u00e9s de dotze milions de francs. havent mort lassus el 1857, ell va ser l'\u00fanic que va acabar la restauraci\u00f3 el 31 de maig 1864.\nla construcci\u00f3 de la sagristia va resultar ser un desastre financer. va fer falta baixar fins a 9 metres abans de trobar-se amb un terreny estable.\nel lamentable estat de la part que correspon a l'obra era generalitzat, per exemple, la porta vermella estava en ru\u00efna. s'ha perdut el compte dels pinacles trencats, els gablets ensorrats. pel que fa a les grans escultures dels portals i de la fa\u00e7ana, no quedava gran cosa. els restauradors van haver de fer un seri\u00f3s treball d'investigaci\u00f3 per poder restaurar (de forma id\u00e8ntica si fos possible, que era rar a aquella \u00e8poca) les parts deteriorades, com es reflecteix en els escrits i dibuixos de viollet-le-duc.\nva ser la restituci\u00f3 de la part escult\u00f2rica de la catedral el que va constituir el principal \u00e8xit dels dos arquitectes. d'entrada varen voler restaurar tota l'ornamentaci\u00f3 escult\u00f2rica destru\u00efda, inspirant-se o copiant obres de la mateixa \u00e8poca i que es conservaven intactes (amiens, chartres i reims). per aix\u00f2 els arquitectes varen reunir un excel\u00b7lent equip d'escultors dirigits per adolphe-victor geoffroy-dechaume. molts d'ells procedien del taller de david d'angers, i es coneixien entre si. m\u00e9s de cent grans est\u00e0tues van ser creades i destinades a l'exterior, entre elles les dotze est\u00e0tues de coure al voltant de la base de l'agulla, obres del mateix geoffroy-dechaume, cosa que demostra el gran talent d'aquest escultor. viollet-le-duc va prestar molta atenci\u00f3 a la realitzaci\u00f3 d'aquestes est\u00e0tues. primer eren dissenyades amb molta cura, despr\u00e9s es realitzava una maqueta en guix de grand\u00e0ria natural i a continuaci\u00f3 es feien les correccions necess\u00e0ries fins que l'obra es considerava satisfact\u00f2ria. nom\u00e9s llavors, es feia l'est\u00e0tua definitiva en pedra. les escultures varen ser controlades totalment pels arquitectes i no es va autoritzar cap mena de llibertat de creaci\u00f3 als escultors.\ndurant la restauraci\u00f3, la catedral va ser remodelada una mica. el roset\u00f3 sud per exemple, es va girar quinze graus a fi de fer-lo reposar segons un eix vertical. aquesta modificaci\u00f3, encara que criticada, era deguda a la necessitat de consolidar el conjunt, ja que l'obra s'havia enfonsat una mica. finalment algunes est\u00e0tues sorgides de la imaginaci\u00f3 de l'arquitecte es varen construir, com les impressionants g\u00e0rgoles en forma de quimeres contemplant par\u00eds des de dalt de la fa\u00e7ana.\na m\u00e9s de tot aix\u00f2 es va planificar un a\u00efllament de la catedral arrasant amb tots els edificis dels voltants.\nla restauraci\u00f3 es va completar sent monsenyor georges darboy arquebisbe de par\u00eds, el qual va consagrar la catedral el 31 maig del 1864.\n\n\n=== de la restauraci\u00f3 del segle xix fins a l'actualitat ===\npoc despr\u00e9s, la comuna de par\u00eds de 1871 va estar a punt de destruir l'edifici. els manifestants van calar foc a alguns bancs i cadires, per\u00f2 el foc va ser r\u00e0pidament extingit i va causar danys molt escassos. la catedral va passar les dues guerres mundials sense tenir problemes significatius.\nen la d\u00e8cada del 1990, els m\u00e8todes moderns varen ajudar a retornar a la pedra exterior de la catedral, ennegrida per segles, la seva puresa i blancor original. es distingeixen dues capes diferents de contaminaci\u00f3 que ennegrien la pedra: una part marr\u00f3 corresponent a la part de la pedra exposada a l'aire i la llum solar i una capa negra en la superf\u00edcie formada per guix (sulfat de calci hidratat).\nla pol\u00b7luci\u00f3 atmosf\u00e8rica supos\u00e0 un perill per al manteniment de l'estructura de la catedral, tal com inform\u00e0 un article del new york times el 1991.un article de time del 2017 informava que l'edifici requeria de reparacions especialment per l'oratge i la pol\u00b7luci\u00f3 atmosf\u00e8rica. la reparaci\u00f3 requeria molts diners, amb una responsabilitat dividida entre l'arxidi\u00f2cesi i l'estat franc\u00e8s. el ministeri de cultura donava anualment 2 milions d'euros per a reparacions, per\u00f2 no era suficient. la inefici\u00e8ncia burocr\u00e0tica va suposar d\u00e8cades de neglig\u00e8ncia per al correcte manteniment de l'edifici.el 2018, una organitzaci\u00f3 ben\u00e8fica va reunir fons a boston per tractar de finan\u00e7ar la correcta reparaci\u00f3 de la catedral.la brut\u00edcia, que representava un perill per a la pedra, va ser eliminada. les escultures van ser tractades amb l\u00e0ser, micro-engomat i compreses humides per eliminar la pols sense alterar la p\u00e0tina. les pedres m\u00e9s deteriorades s'han substitu\u00eft per altres id\u00e8ntiques, extretes de jaciments de la regi\u00f3 parisenca. a m\u00e9s, una xarxa del fils d'electricitat, invisible des del terra, ha provocar la sortida dels coloms responsables d'alteracions significatives en les pedres.\n\nel 15 d'abril de 2019, un incendi important va destruir parts de la catedral. l'agulla va caure, i el sostre es va esfondrar. l'incendi pot estar relacionat amb les restauracions en curs i causat per una de les tarimes instal\u00b7lades, segons la hip\u00f2tesi principal.\n\n\n== moments importants de la catedral ==\n1431 \u2013 coronaci\u00f3 d'enric vi d'anglaterra durant la guerra dels cent anys.\n1804 \u2013 coronaci\u00f3, el 2 de desembre, de napole\u00f3 bonaparte, emperador de fran\u00e7a i la seva dona josefina de beauharnais, emperadriu, en pres\u00e8ncia del papa pius vii.\n1900 \u2013 l'organista i compositor franc\u00e8s louis vierne guanya la pla\u00e7a d'organista titular despr\u00e9s d'una dura competici\u00f3 contra els 500 millors organistes de la seva \u00e8poca.\n1909 \u2013 beatificaci\u00f3 de joana d'arc.\n1937 \u2013 mort de louis vierne durant la interpretaci\u00f3 del seu recital d'orgue n\u00famero 1750.\n1980 \u2013 el papa joan pau ii celebra missa a la pla\u00e7a parvis.\n2019 \u2013 incendi important.\n\n\n== estil ==\nabans hi havia a la catedral una dualitat d'influ\u00e8ncies estil\u00edstiques: per un costat, reminisc\u00e8ncies del rom\u00e0nic normand, amb la seua forta i compacta unitat, per altra banda, el ja innovador aprofitament de les evolucions arquitect\u00f2niques del g\u00f2tic, que donaven a l'edifici una lleugeresa i aparent facilitat en la construcci\u00f3 vertical i en el suport del pes de la seva estructura (sent l'esquelet de suport estructural visible nom\u00e9s des de l'exterior).\nla planta est\u00e0 demarcada per la formaci\u00f3 en creu romana orientada a occident, d'eix longitudinal accentuat, i no era perceptible des de l'exterior. la creu estava \"incrustada\" en l'edifici, envolta per un doble deambulatori, que circulava pel cor en la cap\u00e7alera (a l'est) i es prolonga paral\u00b7lelament a la nau, donant lloc, aix\u00ed, a quatre naus laterals.\n\n\n== elements arquitect\u00f2nics exteriors ==\n\n\n=== la pla\u00e7a ===\nla pla\u00e7a \u00e9s el gran espai obert que \u00e9s just davant la fa\u00e7ana oest. quan es va construir la catedral, la pla\u00e7a era molt estreta. la catedral era entre innombrables petits edificis de fusta, com ara cases, botigues i posades. la pla\u00e7a va conservar les seves modestes dimensions fins al segle xviii, \u00e8poca en la qual l'arquitecte beaufrand la va ampliar. va ser remodelada en diverses ocasions a partir de llavors, especialment des de 1960.\nel kil\u00f2metre 0 de les carreteres franceses \u00e9s a la pla\u00e7a, a pocs metres de l'entrada de la catedral.\ndes del segle xix moltes excavacions arqueol\u00f2giques es varen dur a terme sota la pla\u00e7a notre-dame de par\u00eds, de les quals podem destacar dues: la primera va tenir lloc el 1847 i va ser dirigida per theodore vacquer, la segona m\u00e9s recent de 1965 a 1967 va ser dirigida per michel fleury. aquestes excavacions han perm\u00e8s descobrir importants vestigis gal\u00b7loromans i de l'alta edat mitjana, incloent-hi els fonaments d'un gran edifici religi\u00f3s en forma basilical amb cinc naus. aquestes restes s\u00f3n els de la bas\u00edlica de saint-\u00e9tienne, constru\u00efda entre els segles quart i sis\u00e8 i que constitu\u00efa la catedral precedent a l'edifici actual de notre dame. una cripta va ser constru\u00efda amb la finalitat de conservar totes aquestes subestructures i fer-les accessibles al p\u00fablic: es diu cripta arqueol\u00f2gica de la pla\u00e7a notre-dame. des de l'estiu de 2000, \u00e9s administrat pel museu carnavalet.\n\n\n=== les torres ===\nles dues torres de la fa\u00e7ana oest no s\u00f3n exactament bessones. la torre nord (esquerra) \u00e9s lleugerament m\u00e9s alta i m\u00e9s gruixuda que la torre sud, la qual cosa \u00e9s f\u00e0cil de notar, observant el conjunt des del centre de la pla\u00e7a. a aquesta difer\u00e8ncia es correspon, en el nivell del pis del balc\u00f3 de la verge de la fa\u00e7ana, una amplada netament m\u00e9s gran dels contraforts septentrionals de la torre nord respecte dels contraforts meridionals de la torre sud.\nal llarg dels anys, s'ha suggerit en repetides ocasions que els pl\u00e0nols originals de notre dame, que ja no tenim, preveien dues agulles sobre les torres. les s\u00f2lides torres haguessin pogut suportar, sens dubte, aquest tipus d'estructures. per\u00f2 aix\u00f2 no significa que haguessin d'estar equipats amb agulles. la catedral d'amiens i d'altres catedrals varen seguir el model de notre dame i tampoc no tenen agulles (b\u00e9 \u00e9s cert que la catedral de reims les hauria d'haver tengudes, segons els pl\u00e0nols inicials, per\u00f2 mai no varen ser posades. quant a la catedral d'amiens, les torres que nom\u00e9s tenen una profunditat de 6 metres, no podia suportar aquest tipus d'estructures). durant la restauraci\u00f3, que va tenir lloc entre 1844 i 1864, la idea de les agulles va tornar a ser suggerida de nou. el restaurador viollet-le-duc, que volia fer fracassar el projecte de les agulles, va dissenyar un pl\u00e0nol molt prec\u00eds de la catedral amb aquestes agulles per mostrar al p\u00fablic el resultat poc est\u00e8tic al qual conduiria aquest projecte. alguns experts han afirmat posteriorment, sobre la base dels seus pl\u00e0nols i els seus escrits, que viollet-le-duc era favorable a aquestes agulles.\nentre les dues torres, darrere de la galeria superior amb columnes de la fa\u00e7ana, i davant del gablet de la nau, hi ha una mena d'esplanada, de teulada plana anomenada la zona de plom o el pati dels dip\u00f2sits. la cobreixen planxes de plom i s'han constru\u00eft estanys que contenen aigua que es pot utilitzar amb rapidesa en cas d'incendi. darrere de la zona de plom s'aixeca el gran gablet triangular que dona fi a l'oest les golfes de la nau: sobre la punta, un \u00e0ngel toca la trompeta.\nel p\u00fablic pot accedir a les torres de la catedral que ofereixen unes vistes impressionants sobre par\u00eds.\nla torre nord cont\u00e9 una escala de 387 graons. al primer pis, a nivell de la galeria dels reis i del roset\u00f3, hi ha una gran sala g\u00f2tica amb un taulell amb llibres i fulletons per als turistes i visitants. a m\u00e9s, es poden veure diverses est\u00e0tues originals de la catedral, aix\u00ed com pintures de guido reni, charles andr\u00e9 van loo, \u00e9tienne jeaurat i ludovico carracci.\n\n\n=== fa\u00e7ana oest ===\nla fa\u00e7ana va ser concebuda en gran part per eudes de sully, bisbe de par\u00eds en el per\u00edode 1197-1208. la seva construcci\u00f3 va durar mig segle, des del 1200 fins al 1250. el seu disseny arquitect\u00f2nic \u00e9s un disseny geom\u00e8tric simple. t\u00e9 una amplada de 43,5 metres i una al\u00e7ada de 45 metres, sense comptar l'al\u00e7ada de les torres. es compon, de baix a dalt, del pis dels tres portals i de quatre est\u00e0tues en els n\u00ednxols dels contraforts (diaca sant esteve, al\u00b7legories de l'esgl\u00e9sia i de la sinagoga, el bisbe de saint-denis), de la galeria dels reis, a continuaci\u00f3, hi ha el pis on en la part central hi ha el roset\u00f3 oest, i al dos costats, sota les torres, finestres bessones rematades per petits rosetons sota un arc ogival. finalment un darrer pis amb columnes connectant les dues torres i que s'est\u00e9n per les quatre cares d'aquestes. per sobre del conjunt, al nord i al sud, hi ha les torres de sostre pla.\nla fa\u00e7ana, rigorosa i lineal, fa destacar de manera sorprenent el cercle del vitrall del roset\u00f3 inscrit en el centre d'un quadrat de m\u00e9s de 40 metres de costat. molts observadors han assenyalat que l'efecte global d'aquest \u00e9s similar a la d'una h\u00f2stia.\njust sobre els tres portals hi ha la galeria dels reis de jud\u00e0 (i no els reis de fran\u00e7a). aquestes reconstruccions s\u00f3n l'obra de viollet-le-duc (que tamb\u00e9 es va representar a si mateix) i els fragments originals es poden veure al museu nacional de l'edat mitjana a l'antiga resid\u00e8ncia de cluny, a par\u00eds.\nla fa\u00e7ana est\u00e0 sostinguda a l'exterior per quatre contraforts, dos per a cada torre, enquadrant els tres portals. en aquests contraforts, hi ha n\u00ednxols contenint quatre est\u00e0tues fetes de nou al segle xix per l'equip de restauradors de viollet-le-duc. aquests s\u00f3n, d'esquerra a dreta: la de saint \u00e9tienne, despr\u00e9s dues al\u00b7legories, l'esgl\u00e9sia a l'esquerra, la sinagoga a la dreta (ramal sud) i finalment (contrafort sud) la d'un bisbe, molt probablement st den\u00eds.\n\n\n==== portal del judici final ====\naquest \u00e9s el portal principal de la catedral. el seu conjunt d'imatges \u00e9s sorprenent. la notable escultura del timp\u00e0 est\u00e0 datada cap a l'any 1210. representen escenes del judici final - quan, segons la tradici\u00f3 cristiana, els morts ressusciten i s\u00f3n jutjats pel santcrist. a la llinda inferior es pot veure els morts sortint de les seves tombes. aquests s\u00f3n despertats per dos \u00e0ngels que des de cada costat, toquen les trompetes. entre aquests personatges, tots ells vestits, podem veure un papa, un rei, dones, guerrers i fins i tot un negre afric\u00e0.\ndamunt, l'arc\u00e0ngel sant miquel utilitza una balan\u00e7a per pesar els pecats i les virtuts. dos dimonis proven d'inclinar el plat del seu costat. els elegits estan a l'esquerra, mentre que a la dreta els condemnats encadenats s\u00f3n duits a l'infern, pitjats per altres dimonis, lletjos, amb banyes i amb mirades diab\u00f2liques. les expressions d'aquests condemnats mostren terror i desesperaci\u00f3.\na la part superior del timp\u00e0, el santcrist, amb mig tors nu per mostrar les seves ferides, presideix aquest tribunal div\u00ed. dos \u00e0ngels drets, a la dreta i esquerra, duen els instruments de la passi\u00f3. a cada costat, la verge maria i sant joan, de genollons, imploren la miseric\u00f2rdia del santcrist.\na la part m\u00e9s baixa de l'arquivolta, a la banda dels condemnats, les dovelles estan ocupades per les escenes de l'infern, mentre que a la banda dels elegits, pels patriarques, entre els quals podem veure a abraham amb \u00e0nimes en un plec del seu mantell. \u00e9s una demostraci\u00f3 molt concreta de la imatgeria cristiana utilitzada durant l'edat mitjana per l'esgl\u00e9sia, la qual en aquell temps tenia una influ\u00e8ncia molt forta sobre la gent. en aquella \u00e8poca l'escena estava totalment pintada i era daurada. agrupats en el parad\u00eds les primeres arquivoltes contenen \u00e0ngels que observen l'escena del judici m\u00e9s b\u00e9 amb un aire de curiositat i sorpresa de veure el que passa. la impressi\u00f3 general que es despr\u00e8n de la imatgeria est\u00e0 lluny de ser pessimista. l'infern nom\u00e9s ocupa una part molt petita del conjunt i tot est\u00e0 fet per a remarcar la miseric\u00f2rdia del senyor. la mare de d\u00e9u i els sants al parad\u00eds, representats per sant joan, intercedeixi per nosaltres, i la imatge de jes\u00fas, que domina l'escena mostrant les seves ferides, ens recorda que va venir a la terra com el redemptor, per redimir els nostres pecats.\nl'escena del judici final \u00e9s tamb\u00e9 a moltes altres catedrals g\u00f2tiques franceses com la catedral de chartres, la d'amiens, la de laon, la de reims i la de bordeus.\naquest portal, coronat amb la magn\u00edfica escena del judici, va sofrir importants saquejos durant la segona meitat del segle xviii.\nel 1771, per ordre del clergat, soufflot el mutila seriosament, eliminant els entrepanys i tallant les dues llindes del seu centre. durant la restauraci\u00f3 del segle xix, viollet-le-duc va llevar les parts laterals restants de les llindes i les va dur al museu. despr\u00e9s va reconstruir admirablement el conjunt del judici final, incloent-hi les parts que falten, ajudat pels dibuixos realitzats per soufflot abans de les transformacions. aix\u00ed, nom\u00e9s la part superior de l'escena es remunta al segle xiii, sent modernes les dues parts inferiors. per contra els arcs de l'arquivolta envoltant el timp\u00e0 i les seves escultures s\u00f3n originals.\nl'entrepany va ser reconstru\u00eft per l'equip de restauradors. la gran est\u00e0tua que hi figura, la del \u201cbon d\u00e9u\u201d, \u00e9s l'obra d'adolphe-victor geoffroy-dechaume segons el dibuix \u2013diverses vegades revisat\u2013 de viollet-le-duc. \u00e9s en un pedestal on estan esculpides les arts liberals.\nquant a les dotze grans est\u00e0tues dels ap\u00f2stols col\u00b7locades en ambd\u00f3s flancs de la porta (2 x 6 est\u00e0tues), destrossades el 1793 pels revolucionaris, com gaireb\u00e9 totes les altres grans est\u00e0tues de la catedral, s\u00f3n reconstruccions del segle xix, molt ben refetes sigui dit. aquestes est\u00e0tues, comen\u00e7ant per l'esquerra s\u00f3n: sant bartomeu, sant sim\u00f3, sant jaume el menor, sant andreu, sant joan i sant pere, i a la banda de la dreta sant pau, sant jaume el major, sant tom\u00e0s, sant felip, sant mateu i sant judes.\nal brancal de la banda esquerra del parad\u00eds, hi ha les verges s\u00e0vies, mentre que en el brancal oposat, es pot veure a les verges ximples. les escultures d'aquestes verges tamb\u00e9 van ser refetes al segle xix.\nsota les grans est\u00e0tues dels brancals es poden admirar dos baixos relleus dissenyats en forma de medallons, un a l'esquerra i l'altre a la dreta, superposant les representacions de les virtuts i dels vicis segons escenes de la vida, f\u00e0cilment comprensibles pel poble cristi\u00e0 de l'\u00e8poca. la dol\u00e7or, per exemple, utilitza el s\u00edmbol de l'ovella, la for\u00e7a est\u00e0 representat per una armadura, la versatilitat ens mostra un monjo penjant els h\u00e0bits, etc. aquesta tem\u00e0tica es repeteix al roset\u00f3 oest. totes aquestes escenes tenen igualment gaireb\u00e9 vuit segles d'antiguitat.\ns'ha de dir que aquest portal \u00e9s d'enfora el lloc m\u00e9s popular, m\u00e9s visitat i m\u00e9s admirat de tota la catedral. tot el conjunt es combina per atraure multituds, cristianes o no, de tot el m\u00f3n: l'admirable equilibri i extrema claredat del tema, en el centre d'una fa\u00e7ana que es percep amb ra\u00f3 com de total bellesa. a aix\u00f2 s'afegeix l'innegable \u00e8xit de la restauraci\u00f3 del segle xix que, fora d'experts i coneixedors, \u00e9s gaireb\u00e9 impossible de distingir all\u00f2 que pertany al segle xiii i que es va reconstruir a l'\u00e8poca de viollet-le-duc i el seu equip, i que respectu\u00f3s amb l'esperit de l'\u00e8poca, es combina gaireb\u00e9 a la perfecci\u00f3 en el conjunt que es vol mostrar com de l'edat mitjana.\n\n\n==== el portal de la mare de d\u00e9u ====\na l'esquerra del portal del judici final hi ha el portal dedicat a la mare de d\u00e9u. \u00e9s una mica m\u00e9s antic que aquell i es remunta al 1210. greument danyat el 1793 (les nou grans est\u00e0tues van ser destru\u00efdes), va ser objecte d'una notable restauraci\u00f3 al segle xix, gr\u00e0cies a una abundant documentaci\u00f3 que va servir de base per a la restituci\u00f3 de les est\u00e0tues.\na la paret de la fa\u00e7ana, al voltant dels arcs del timp\u00e0, hi ha un gablet. els constructors volien que aquest portal fos diferent dels altres en honor de la mare de d\u00e9u, a la qual estava dedicada la catedral.\nel portal t\u00e9 dues llindes. a la llinda inferior, reis d'israel i profetes al voltant de l'arca de l'alian\u00e7a. \u00e9s just per sobre del dosseret que cobreix l'est\u00e0tua de la verge i el nen, trepitjant la serp, s\u00edmbol de satan\u00e0s, i a l'entrepany de la porta (reconstru\u00efda al segle xix). la llinda superior representa la \"dormici\u00f3\" (mort) de la verge. dos \u00e0ngels la treuen - o la fiquen? - de la tomba, en la pres\u00e8ncia del santcrist que beneeix la seva mare i mostra, amb la m\u00e0 esquerra, el ventre on la paraula de d\u00e9u es va fer carn. els ap\u00f2stols envolten la difunta. als dos extrems, sant pau i sant joan estan representats respectivament per la figuera i l'olivera.\na la part superior del timp\u00e0, assistim a la coronaci\u00f3 de la mare de d\u00e9u. la qual s'asseu a la dreta del santcrist i un \u00e0ngel, damunt d'ella, posa una corona d'or sobre el seu cap.\nels arcs que emmarquen el timp\u00e0 estan ocupats per profetes, reis, \u00e0ngels i patriarques. les grans est\u00e0tues dels brancals representen especialment sants parisencs. a l'esquerra hi ha un emperador (no identificat) i sant den\u00eds decapitat, portant el seu cap i flanquejat per dos \u00e0ngels. a la dreta tenim a sant joan baptista, sant esteve, santa genoveva i el papa silvestre i. els baixos relleus mutilats dels n\u00ednxols sota aquestes est\u00e0tues representen escenes de les seves respectives vides.\nuna caracter\u00edstica interessant d'aquest portal \u00e9s que les cares laterals de l'entrepany, i tamb\u00e9 els laterals dels brancals prop de les fulles de la porta estan formats per una s\u00e8rie de baixos relleus que representen el zod\u00edac, els treballs del mes a cals pobres i els rics, les estacions i etapes de la vida, tot magn\u00edficament tractat.\n\n\n===== lilit i el pecat original =====\nla part inferior de l'entrepany, sota els peus de la mare de d\u00e9u, s'adorna amb un bell baix relleu en tres seq\u00fc\u00e8ncies que representen el pas d'adam i eva al jard\u00ed de l'ed\u00e8n o parad\u00eds terrestre, i la temptaci\u00f3 d'adam seguida del pecat original.\nla primera escena mostra d\u00e9u prenent una costella a adam adormit al peu d'un arbre, i transformant la costella en eva, amb la finalitat que fos una companya semblant a ell com diu el text ...\nla segona part del baix relleu representa el pecat original. la parella \u00e9s al peu de l'arbre del fruit prohibit. el diable t\u00e9 la forma d'una seductora dona amb una llarga cua de serp. es tracta en realitat de lilit, personatge b\u00edblic absent del c\u00e0non b\u00edblic, per\u00f2 present en els escrits rab\u00ednics del talmud de babil\u00f2nia. segons la tradici\u00f3 jueva, era la primera esposa d'adam, que hauria abandonat el parad\u00eds a la terra despr\u00e9s de negar-se a sotmetre's a ell adoptant la posici\u00f3 inferior quan feien l'amor. ella es va negar a continuaci\u00f3 a obeir d\u00e9u que li va ordenar sotmetre adam. expulsada de la superf\u00edcie de la terra, aquesta perversa seductora va acabar per convertir-se en la diablessa favorita de llucifer. ella va tornar per a temptar la parella de la qual ella estava gelosa, a fi de precipitar la seva desgr\u00e0cia.\n\n\n==== portal de santa anna ====\na la dreta del portal del judici final hi ha el portal de santa anna que est\u00e0 dedicat a la vida de la mare de la mare de d\u00e9u. en realitat, correspon a l'esgl\u00e9sia anterior a l'actual catedral. est\u00e0 constitu\u00efda en gran part de peces esculpides entre 1140-1150 d'un portal m\u00e9s petit. per tant, es pot distingir en l'ornamentaci\u00f3 del portal de santa anna, peces del segle xii (el timp\u00e0 i la part superior de la llinda, dos ter\u00e7os de les escultures dels arcs de l'arquivolta, les vuit grans est\u00e0tues dels brancals, l'entrepany), i d'altres del segle xiii (la part inferior de la llinda i les altres est\u00e0tues dels arcs de l'arquivolta). aquestes darreres varen ser esculpides per fer la connexi\u00f3.\nl'entrepany del portal presenta amb una gran est\u00e0tua de sant marcel, bisbe de par\u00eds, trepitjant el drac de la llegenda. \u00e9s realment una c\u00f2pia feta al segle xix. l'original \u00e9s a la sala superior de la torre nord. el 1793, l'est\u00e0tua de sant marcel va ser mutilada (cara) i les vuit est\u00e0tues dels brancals llevades. les corones tamb\u00e9 van ser danyades. afortunadament, alguns fragments van ser redescoberts despr\u00e9s (molts d'ells el 1977), pel que avui hem estat capa\u00e7os de reconstruir m\u00e9s o menys, al museu de cluny, el portal d'abans de la revoluci\u00f3.\nles vuit grans est\u00e0tues dels brancals que es poden admirar actualment daten del segle xix. representen, d'esquerra a dreta i de forma successiva: elies, la v\u00eddua de sarepta (a ca aquesta dona es va hostatjar elies a sarepta), salom\u00f3 i sant pere; despr\u00e9s sant pau, david, la sibil\u00b7la i isa\u00efes.\nles dues llindes varen ser esculpides en dates diferents i per escultors d'estil molt diferent. la llinda inferior constitueix una pe\u00e7a de connexi\u00f3 entre les dues parts del portal i data de l'\u00e8poca de l'esgl\u00e9sia anterior. es va afegir quan la porta es va tornar a muntar al segle xiii. mostra una s\u00e8rie de personatges amb uns caps desproporcionats i vestits amb roba massa gran. a la llinda superior hi ha escenes de la vida de santa anna i la mare de d\u00e9u.\nper sobre de les dues llindes, el timp\u00e0 t\u00e9 una mare de d\u00e9u majestuosa. aquest portal \u00e9s conegut sobretot per la controv\u00e8rsia sobre dos dels personatges que figuren al timp\u00e0. al voltant del grup format per la mare de d\u00e9u amb bon jes\u00fas als seus bra\u00e7os i dos \u00e0ngels, hi ha dos personatges: un bisbe i un rei. la tradici\u00f3 diu que aquests personatges representen el bisbe maurice de sully, fundador de notre dame, i llu\u00eds vii, rei de fran\u00e7a en aquella \u00e8poca. no obstant aix\u00f2, alguns experts posen en dubte aquesta teoria, i sostenen que el personatge religi\u00f3s \u00e9s sant germ\u00e0, bisbe de par\u00eds al segle vi, i que el rei \u00e9s khildebert i, fill de clodoveu i. altres experts fins i tot afirmen que aquests personatges no poden ser identificats.\nfinalment, les dues fulles de la porta estan dotades d'admirables peces de ferro, obres mestres de l'artesania de ferro forjat del segle xii.\n\n\n==== galeria dels reis ====\na vint metres del terra, una s\u00e8rie de vint-i-vuit personatges reials representen les vint-i-vuit generacions dels reis de jud\u00e0, que varen precedir a jesucrist. cada est\u00e0tua t\u00e9 m\u00e9s de tres metres i mig d'al\u00e7ada.\nels caps de les est\u00e0tues daten del segle xix i foren realitzats en els tallers d'escultura del restaurador viollet-le-duc. en efecte, les est\u00e0tues originals van ser decapitades el 1793 durant la revoluci\u00f3 francesa pels sans-culottes, que err\u00f2niament creien que representaven els reis de fran\u00e7a. en l'actualitat no resten m\u00e9s que alguns fragments d'est\u00e0tues medievals.\nvint-i-un caps originals es varen trobar el 1977 quan es varen realitzar treballs per a la renovaci\u00f3 del palau moreau, en el carrer chauss\u00e9e-d'antin al districte 9 de par\u00eds, i estan actualment exposats en el museu nacional de l'edat mitjana (museu de cluny). encara que mutilats per la seva caiguda, han conservat rastres de policromia (rosat a les galtes, vermell als llavis, negre per a les celles, etc.).\n\n\n==== balc\u00f3 de la mare de d\u00e9u ====\naquesta est\u00e0tua fa que tota la fa\u00e7ana sigui dedicada a la mare de d\u00e9u. va ser encarregada per viollet-le-duc per a reempla\u00e7ar l'est\u00e0tua original de l'\u00e8poca medieval severament danyada pels anys i les condicions clim\u00e0tiques. el roset\u00f3 oest que est\u00e0 darrere de l'est\u00e0tua constitueix un halo magn\u00edfic. viollet-le-duc va posar tamb\u00e9 est\u00e0tues d'adam i eva davant els finestrals de cada costat del roset\u00f3. aix\u00f2 \u00e9s, segons la majoria d'experts, el principal error de viollet-le-duc en una restauraci\u00f3 que, si m\u00e9s no, pot ser qualificada de notable. tot sembla provar que no va existir cap est\u00e0tua en aquest lloc. les est\u00e0tues d'adam i eva en realitat s'haurien d'haver posat en els n\u00ednxols de la fa\u00e7ana interior del bra\u00e7 sud del transsepte.\n\n\n==== roset\u00f3 oest ====\naquest roset\u00f3 sembla enorme, i malgrat ser de dimensions no menyspreables, en realitat \u00e9s el m\u00e9s petit dels tres rosetons de la catedral. mesura nou metres seixanta de di\u00e0metre. va ser reconstru\u00eft gaireb\u00e9 \u00edntegrament per viollet-le-duc en la gran restauraci\u00f3 del segle xix. al centre: la mare de d\u00e9u. al seu voltant es pot veure les feines dels mesos, els signes del zod\u00edac, les virtuts i els vicis aix\u00ed com els profetes.\n\n\n=== fa\u00e7anes laterals de la catedral ===\nla construcci\u00f3 de la nau va comen\u00e7ar el 1182, despr\u00e9s de la consagraci\u00f3 del cor. alguns fins i tot pensen que els treballs varen comen\u00e7ar el 1175, abans de la consagraci\u00f3. el treball es va aturar despr\u00e9s del quart tram, deixant inconclusa la nau mentre es va comen\u00e7ar a construir la fa\u00e7ana el 1208. la construcci\u00f3 de la nau va ser represa el 1218 a fi de contrarestar l'empenta de la fa\u00e7ana.\na final de la d\u00e8cada dels anys 1220, el quart arquitecte de notre dame va comen\u00e7ar a canviar totalment el pla original de la part superior de l'edifici quan encara estava en construcci\u00f3. la foscor de notre dame era considerada excessiva des de l'inici de la construcci\u00f3, s'havia tornat insuportable, especialment quan es compara amb la claredat que hi havia en els santuaris m\u00e9s recents encara en construcci\u00f3. l'adaptaci\u00f3 es va fer indispensable si es volia que la catedral qued\u00e0s com a refer\u00e8ncia i no fos considerada arcaica. per tant es va procedir a modificacions significatives. l'arquitecte va portar a terme l'ampliaci\u00f3 dels finestrals cap a baix suprimint l'antic tercer nivell, el dels rosetons de l'antic edifici que donava sobre les golfes de les tribunes. per tant van ser eliminades aquestes golfes a favor d'una terrassa cobrint aquestes tribunes i formada per grans lloses.\nllavors va sorgir el problema del drenatge de la pluja que amena\u00e7ava de quedar estancada despr\u00e9s d'haver llevat la coberta inclinada de les tribunes. l'arquitecte, degut a aquest fet, va haver d'introduir un element nou en l'arquitectura: la recollida d'aigua de la pluja sota el sostre per un sistema de canaletes i buidar-les a poc a poc a trav\u00e9s de conductes verticals amb llargues g\u00e0rgoles destinades a projectar l'aigua lluny de l'edifici. aquesta va ser una gesti\u00f3 completament nova de l'aigua de pluja a la part superior dels edificis.\ntot un seguit d'altres canvis es varen haver d'efectuar a la part superior de l'edifici, especialment es va reempla\u00e7ar els arcbotants superiors de doble vol per grans arcbotants simples llan\u00e7ats per damunt de les tribunes.\n\n\n==== els grans arcbotants de la nau ====\ns'han de remarcar aquests grans arcbotants els quals s\u00f3n testimoni de la genialitat de l'arquitecte d'aquesta \u00e8poca. s\u00f3n d'un sol vol, s'estenen per sobre de les naus laterals i el seu cap suporta els murs de la catedral que contenen les canalitzacions d'aig\u00fces pluvials. aquests caps sostenen els conductes verticals destinats a evacuar l'aigua dels canalons de la coberta de la nau. la part superior dels arcbotants est\u00e0 buidada per formar un canal\u00f3 que la recorre i finalitza en un llarga g\u00e0rgola. aquests arcbotants, no estaven destinats principalment per consolidar l'edifici, sin\u00f3 per resoldre el problema del drenatge de la pluja, problema molt important despr\u00e9s de la transformaci\u00f3 del sostre de les tribunes en terrassa. aix\u00f2 \u00e9s el que explica la relativa debilitat d'aquests arcs. la seva construcci\u00f3 \u00e9s, sens dubte una proesa, que es manifesta per la seva gran longitud, i tamb\u00e9 per la seva primor. el seu paper en el sosteniment de la volta \u00e9s feble, l'arquitecte es va permetre ser auda\u00e7.\n\u00e9s de remarcar que el gran abast d'aquests arcbotants \u00e9s for\u00e7a excepcional en l'arquitectura g\u00f2tica de l'edat mitjana. de fet, en els edificis de l'\u00e8poca, plena de dobles naus laterals o dobles deambulatoris, els pilars d'aquests grans arcbotants havien de prendre molt terreny fora de les esgl\u00e9sies. per\u00f2 el terra era una cosa escassa a les ciutats de l'edat mitjana, ja que estava limitat per les murades que tancaven la ciutat. els arcbotants de la catedral de par\u00eds, que travessen amb un sol vol les dobles naus laterals aix\u00ed com el doble deambulatori del cor, s\u00f3n un exemple \u00fanic. ordin\u00e0riament, en aquest cas, els arcbotants s\u00f3n de dos vols, \u00e9s a dir, que estan separats per un punt de suport intermedi a trav\u00e9s del qual, mitjan\u00e7ant la divisi\u00f3 de l'empenta, suprimeix una part del seu efecte i permet reduir el gruix de contraforts exteriors o pilars. aix\u00ed es van construir els arcbotants de la catedral de chartres, els de la catedral de sant esteve de bourges, aix\u00ed com els del cor de la d'amiens; els tres \u00faltims edificis tamb\u00e9 tenen o b\u00e9 dobles naus laterals o b\u00e9 doble deambulatori.\n\n\n==== fa\u00e7ana sud i portal de saint-eti\u00e9nne ====\niniciat per jean de chelles el 1257, el portal de sant esteve va ser realitzat per pierre de montereau. \u00e9s al bra\u00e7 sud del transsepte. el timp\u00e0 d'aquest portal est\u00e0 ocupat pels baixos relleus que representen la vida del primer m\u00e0rtir cristi\u00e0, sant esteve, d'acord amb els fets dels ap\u00f2stols. dividit en tres registres horitzontals superposats, la decoraci\u00f3 del timp\u00e0 es llegeix de baix a dalt i d'esquerra a dreta: sant esteve predicant el cristianisme i sant esteve condu\u00eft davant del jutge en el registre inferior, la seva lapidaci\u00f3 i el seu enterrament en el registre central, i jesucrist beneint envoltat per dos \u00e0ngels en el registre superior. l'entrepany est\u00e0 ocupat per una gran est\u00e0tua d'aquest sant, obra de geoffrey dechaume realitzada al segle xix.\nel tres arcs de l'arquivolta de la porta tenen esculpides no menys de vint-i-un m\u00e0rtirs, als quals els \u00e0ngels ofereixen corones. s'hi representa a sant dion\u00eds decapitat, sant vicent, sant eustaqui, sant maurici, sant lloren\u00e7 amb la seva graella, sant climent, sant jordi, i d'altres la identitat dels quals no s'ha pogut determinar clarament. a cada costat del portal hi ha tres est\u00e0tues dels ap\u00f2stols, tamb\u00e9 modernes, que substitueixen les destrossades per actes vand\u00e0lics durant la revoluci\u00f3.\nel portal est\u00e0 coronat per un bonic element triangular sobre el qual tenim el magn\u00edfic roset\u00f3 sud de la catedral ofert per sant llu\u00eds. igual que el seu corresponent roset\u00f3 del bra\u00e7 nord del transsepte, el seu di\u00e0metre de 13,1 metres, i si li sumem el claristori subjacent, l'altura total de la vidriera \u00e9s de gaireb\u00e9 19 metres.\naquest roset\u00f3 va ser adre\u00e7at per viollet-le-duc al segle xix, la qual cosa impediria la rotaci\u00f3 de la roseta. la ra\u00f3 d'aquest canvi sembla que el roset\u00f3 havia patit molt al llarg dels segles i especialment per l'incendi de l'arquebisbat provocat pels insurgents del 1830. l'arquitecte-restaurador va trobar un enfonsament important de la ma\u00e7oneria, i per tant va haver de refer totalment aquesta fa\u00e7ana. es va pivotar el roset\u00f3 15 graus amb l'\u00fanic prop\u00f2sit de donar-li un eix vertical fort per consolidar-lo definitivament i evitar un posterior enfonsament. el mestre vidrier alfred gerent va restaurar els vitralls del segle xiii i va reconstruir amb l'esperit de l'edat mitjana, els medallons que faltaven.\nal pis superior de la fa\u00e7ana, un notable gablet s'eleva per sobre del roset\u00f3. aquest \u00e9s un dels millors exemples de gablets constru\u00efts en aquella \u00e8poca (1257). cont\u00e9 ell mateix un roset\u00f3 que il\u00b7lumina les golfes del transsepte. sobre l'arquivolta del roset\u00f3 hi ha un entaulament amb una balustrada, darrere de la qual hi ha una galeria. aix\u00f2 permet el pas des de les galeries superiors de l'est de la catedral a les de l'oest, galeries que voregen les teulades. a causa d'aix\u00f2 el gablet pr\u00f2piament dit s'eleva una mica respecte al roset\u00f3, i el seu gruix \u00e9s de 70 cm. el gablet est\u00e0 alleugerat pel roset\u00f3 que il\u00b7lumina les golfes i pels carcanyols. dos grans piramidons la flaquegen formant la part superior dels contraforts que suporten el roset\u00f3. tres est\u00e0tues decoren el cim i els dos angles inferiors del gablet. la del cim representa jesucrist apareixent-se en somnis a sant mart\u00ed vestit amb la meitat del mantell donat per ell als pobres de la llegenda. les altres dues est\u00e0tues a l'esquerra i a la dreta de la base del gablet representen sant mart\u00ed i sant esteve. el conjunt dona una impressi\u00f3 d'harmonia. el roset\u00f3 de les golfes t\u00e9 unes proporcions perfectes respecte al roset\u00f3 del transsepte. segons viollet-le-duc, la gran bellesa d'aquesta construcci\u00f3 no va ser superada a cap altre lloc dins l'arquitectura g\u00f2tica.\n\n\n==== fa\u00e7ana nord i portal del claustre ====\nel portal del claustre \u00e9s al bra\u00e7 nord del transsepte, i va ser constru\u00eft al voltant del 1250 per l'arquitecte jean de chelles. la construcci\u00f3 de la fa\u00e7ana nord \u00e9s de fet una mica anterior a la de la fa\u00e7ana sud.\n\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\ngaireb\u00e9 sempre sense sol i en un carrer molt transitat, aquesta fa\u00e7ana nord t\u00e9 menys \u00e8xit entre els turistes i visitants que la sud. malgrat estigui una mica menys decorada, \u00e9s gaireb\u00e9 igual de bella i el portal t\u00e9 l'enorme avantatge de poder-se franquejar per a accedir r\u00e0pidament al cor del santuari. es divideix en tres nivells, amb un suau pas de l'un a l'altre. el nivell inferior \u00e9s el del portal coronat per un gran element triangular. el nivell mitj\u00e0 es compon d'una gegantesca vidriera contenint un impressionant roset\u00f3, meravella del segle xiii, coronant un claristori. finalment, la planta superior \u00e9s la del gablet triangular amagant el final de les golfes del bra\u00e7 nord del transsepte.\na l'entrapany del portal, una est\u00e0tua de la mare de d\u00e9u sense nin. aquesta est\u00e0tua s'ha pogut salvar de la destrucci\u00f3 del 1793, per\u00f2 el bon jes\u00fas va ser destrossat. es diu que va ser l'esposa de sant llu\u00eds, margarida de proven\u00e7a, que hauria servit de model per a l'escultor.\nles sis grans est\u00e0tues dels brancals destru\u00efdes durant la revoluci\u00f3 no van ser reconstru\u00efdes al segle xix, quan la gran restauraci\u00f3 dirigida per eug\u00e8ne viollet-le-duc.\nla part inferior del timp\u00e0, la llinda representa escenes de la inf\u00e0ncia de jesucrist. aquestes escultures es compten entre les obres escult\u00f2riques m\u00e9s boniques d'aquest tema. elles mostren el paper de maria durant la inf\u00e0ncia del jesucrist. les quatre escenes representades s\u00f3n el naixement del bon jes\u00fas en un humil pessebre, l'ofrena al temple de jerusalem despr\u00e9s del naixement del bon jes\u00fas, la persecuci\u00f3 dels nins pel rei herodes i la fugida a egipte de josep i maria per protegir l'infant.\nla part superior del timp\u00e0 presenta el popular miracle de te\u00f2fil que \u00e9s una de les obres de teatre anomenades \"miracles de la mare de d\u00e9u\", a les quals, a l'edat mitjana tardana, eren tan aficionats. aquesta \u00e9s una hist\u00f2ria \"faustiana\" de l'edat mitjana. te\u00f2fil, clergue del bisbe d'adana, a \u00e0sia menor, estava gel\u00f3s d'aquest. per suplantar al seu bisbe, ven la seva \u00e0nima al diable. el pacte es registra en un pergam\u00ed. amb l'ajuda del diable, te\u00f2fil, aconsegueix humiliar al seu bisbe. per\u00f2 es penedeix i, no sabent com sortir de la situaci\u00f3 en qu\u00e8 s'ha ficat implora a la mare de d\u00e9u, la qual amena\u00e7a el diable i l'obliga a tornar el male\u00eft pergam\u00ed.\n\nquant a la fa\u00e7ana del bra\u00e7 sud del transsepte, hi ha els mateixos elements arquitect\u00f2nics que el bra\u00e7 nord: un bonic element triangular corona el portal, un claristori ocupa l'espai entre el pis del portal i el del roset\u00f3. aquest darrer obra mestra de l'arquitectura religiosa g\u00f2tica, mesura m\u00e9s de 13 metres de di\u00e0metre, com el roset\u00f3 sud.\nel conjunt est\u00e0 coronat per un gablet ricament decorat i de grand\u00e0ria similar, sense ser id\u00e8ntica, al del sud. t\u00e9 un roset\u00f3 il\u00b7luminant les golfes del transsepte nord, i tres \u00f2culs. a la seva base, a cada costat hi ha un gran pinacle, coronant cada un dels dos poderosos contraforts que flanquegen la fa\u00e7ana.\nla fa\u00e7ana nord de notre-dame, privada de la llum solar i no beneficiant-se de la proximitat del riu, no t\u00e9 la mateixa popularitat que la fa\u00e7ana sud sovint inundada de llum. formant la vora sud de la rue du clo\u00eetre notre-dame, hauria de guanyar en admiraci\u00f3. aquesta \u00e9s la cara menys coneguda de notre-dame. els gegantescos arcbotants dotats de llargues g\u00e0rgoles gesticulant i recolzades sobre massissos pilars, mostren clarament que la catedral \u00e9s una pesada i impressionant construcci\u00f3 de pedra. \u00e9s a la cara nord de la torre nord (16 metres d'ample a la base) que aquest aspecte \u00e9s m\u00e9s evident. la part inferior de la torre de m\u00e9s de 30 metres d'al\u00e7ada, amb els seus tres contraforts massissos, gaireb\u00e9 sense decoracions ni ornaments, amb els seus blocs de pedra tallats rigorosament i cont\u00ednuament a l'ombra durant segles, fa que l'edifici esdevengui angoixant.\n\n\n==== porta vermella ====\nel constructor pierre de montreuil va construir aquesta petita porta, sense entrepany, coneguda per raons \u00f2bvies com \"el portal vermell\" (color vermell de les seves fulles), el 1270. llu\u00eds ix, m\u00e9s conegut com a sant llu\u00eds, l'havia encarregada. aquesta porta estava reservada als canonges del cap\u00edtol i estava destinada a millorar el despla\u00e7ament d'aquests entre notre-dame i l'\"enclos cannonial\", barri de l'\u00eele de la cit\u00e9 reservada als habitatges dels canonges i al nord-est de la catedral, entre el riu i aquesta.\nla porta vermella s'obre a la catedral, a prop del cor, per una de les capelles laterals nord del cor. va ser restaurada el 2008.\nsant llu\u00eds est\u00e0 representat al timp\u00e0 a l'esquerra de la mare de d\u00e9u, coronat per un \u00e0ngel. la dona de sant llu\u00eds, margarida de proven\u00e7a, \u00e9s a la dreta de jesucrist. als arcs que envolten el timp\u00e0 es poden veure escenes de la vida de sant marcel, bisbe de par\u00eds.\n\n\n=== baixos relleus de les capelles del cor ===\na l'esquerra de la porta vermella, a la paret exterior de les capelles laterals del cor hi ha set baixos relleus del segle xiv - quan es van construir les capelles -, cinc dels quals fan refer\u00e8ncia a la mare de d\u00e9u: la mort, l'enterrament, la resurrecci\u00f3, l'assumpci\u00f3 i la coronaci\u00f3. els dos \u00faltims s\u00f3n un judici final amb maria intercedint al costat de jesucrist, i una representaci\u00f3 del miracle de te\u00f2fil.\n\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\n\n=== cap\u00e7alera de la catedral ===\nla cap\u00e7alera est\u00e0 formada per un semicercle a la part m\u00e9s oriental de la catedral. correspon a l'absis de l'interior de l'edifici, envoltada per la part circular del deambulatori i de les capelles absidals. la cap\u00e7alera \u00e9s la part m\u00e9s antiga del santuari. es va fer durant la primera fase de construcci\u00f3, del 1163 al 1180. una s\u00e8rie admirable de grans arcbotants amb elegants pinacles sustenten la part superior de la seva paret arrodonida.\nno se sap si els arcbotants sostenien des del principi la cap\u00e7alera i el cor, ja que no s'ha trobat cap refer\u00e8ncia. al segle xix, viollet-le-duc no va fer cap menci\u00f3, i cap font anterior ens ajuda. l'opini\u00f3 m\u00e9s acceptada \u00e9s que no existien, igual que els actuals bra\u00e7os del transsepte que no han estat mai sostinguts per arcbotants. els diversos contraforts eren suficients per sostenir el conjunt. els primers arcbotants haurien estat constru\u00efts, per tant, poc abans del 1230, pel quart arquitecte de la catedral, i cronol\u00f2gicament just abans de la construcci\u00f3 de la nau. quant a la nau, la seva funci\u00f3 de sost\u00e9n de l'edifici hauria estat de menor import\u00e0ncia tenint en compte el seu paper en l'evacuaci\u00f3 de les aig\u00fces pluvials (vegeu la secci\u00f3 sobre els arcbotants de la nau).\naquests arcbotants de principis del segle xiii varen ser reempla\u00e7ats per uns de nous a principis del segle xiv. aquests, amb un abast de 15 metres, es varen posar per jean ravy per sostenir al cor i la cap\u00e7alera. hi ha un total de catorze al voltant del cor, dels quals sis s\u00f3n per la cap\u00e7alera pr\u00f2piament dita. com els del comen\u00e7aments del segle xiii, semblen particularment prims i arriscats. en efecte, a m\u00e9s de la seva primor que dona una aparent feblesa, aquests arcbotants, a difer\u00e8ncia dels de la nau, estan perforats amb un tril\u00f2bul destacant la seva relativa fragilitat.\nla cap\u00e7alera est\u00e0 decorada amb escultures i panells representant entre altres episodis de la vida de la mare de d\u00e9u.\n\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\n\n=== la ferramenta de les portes, obres d'art de l'artesania del ferro ===\nuna ferramenta \u00e9s una pe\u00e7a de ferro plana que aferrada a la superf\u00edcie d'una porta, est\u00e0 destinada a penjar-la i fer-la moure mantenint-la estable. la ferramenta est\u00e0 clavada i empernada a les fulles de les portes.\nles portes de notre-dame de par\u00eds, estan decorades amb ferramenta de ferro forjat d'una bellesa excepcional. les fulles de la porta de santa anna, per exemple, estan cobertes d'una ferramenta admirable, que la recobreix quasi per complet i s\u00f3n petites obres mestres d'artesania de ferro. formen amples arabescos prims i lleugers, dibuixos de flors i fulles, i fins i tot formes d'animals. s\u00f3n testimonis de l'art ja consumat de la serralleria dels segles xii i xiii. a m\u00e9s, es destaquen espl\u00e8ndidament sobre la porta envernissada. de sempre els parisencs han quedat fascinats per aquestes petites meravelles de ferro forjat, i tot d'una es varen crear llegendes. una d'elles diu que eren tan belles que no era cre\u00efble que fossin realitzades per un simple ferrer, sin\u00f3 que aquest hauria venut la seva \u00e0nima al diable a canvi de posseir l'incomparable talent de transformar el ferro en fulles i branques, la qual cosa va fer que se li don\u00e0s al ferrer el sobrenom de biscornette. en homenatge al serreller-ferrer hi ha un carrer biscornet a par\u00eds, prop de la bastilla. segons una altra llegenda, la ferramenta de les portes l'hauria forjada el mateix diable al fornal de l'infern.\nla ferramenta de les dues portes (nord i sud) del transsepte que eren de l'edat mitjana va ser reempla\u00e7ada al segle xviii per ferramenta g\u00f2tica a l'estil de l'\u00e8poca. quant al portal del judici, despr\u00e9s de la intervenci\u00f3 de soufflot a la fi del segle xviii, les portes van ser reempla\u00e7ades per dues fulles de fusta adaptades a les noves dimensions que s'estilava en aquella \u00e8poca, i tallades ef\u00edgies de mida natural de jesucrist i de la mare de d\u00e9u. viollet-le-duc va deixar les portes de soufflot i va reconstruir el portal tal com era en l'edat mitjana. entre el 1859 i el 1867, el ferrer artesanal pierre fran\u00e7ois marie boulanger va fer tots els treballs de serralleria de la sagristia, va restaurar els portals laterals i va realitzar la meravellosa ferramenta del portal del judici final. per perpetuar la mem\u00f2ria d'aquest notable treball i demostrar que el diable no va intervenir, darrere de cada una de les peces del centre, va gravar la seg\u00fcent inscripci\u00f3: \"aquesta ferramenta va ser feta per pierre-fran\u00e7ois boulanger, serraller, posades l'agost del 1867, regnant napole\u00f3 iii, e. viollet-le-duc, arquitecte de notre-dame de par\u00eds\u201d.\nles tires d'aquesta ferramenta tenen una amplada d'entre 16 i 18 cent\u00edmetres i un gruix d'aproximadament 2 cm. est\u00e0 composta de diverses tires unides i soldades entre si a intervals. aix\u00f2 no nom\u00e9s aporta una gran resist\u00e8ncia al conjunt, sin\u00f3 que tamb\u00e9 permet recobrir les soldadures de les ramificacions corbades.\n\n\n=== coberta ===\nen el seu testament, maurice de sully va deixar la suma de cinc mil denaris per a la coberta de la catedral, que va estar recoberta nom\u00e9s per materials de car\u00e0cter temporal fins que va morir el 1196. la coberta est\u00e0 actualment recoberta amb 1326 teules de plom de 5 mm de gruix. cadascuna de deu peus de rei de llarg per tres d'ample (1 peu de rei = 32,484 cm i una toesa = 6 peus de rei). el pes total s'estima en 210.000 kg, \u00e9s a dir 210 tones.\n\n\n==== entramat de fusta ====\nsota la coberta hi ha el seu entramat de fusta consistent nom\u00e9s en fusta de roure i no de castanyer, com es pensa sovint. l'entramat actual data de l'\u00e8poca de la construcci\u00f3 de la catedral a principis del segle xiii (en general s'admet que \u00e9s del 1220). notre dame ha tingut la sort de no haver sofert incendis importants des de llavors. se li diu familiarment el \"bosc de notre dame\". les seves dimensions s\u00f3n 120 metres de llarg, 13 metres d'ample en la nau, 40 metres de llarg en el transsepte i 10 metres d'al\u00e7ada. en total aquest entramat est\u00e0 format per 1.300 roures, el que representa m\u00e9s de 21 hect\u00e0rees de bosc.\na l'arquitectura g\u00f2tica, la construcci\u00f3 d'ogives necessitava cobertes amb molta pendent. les de notre-dame de par\u00eds s\u00f3n de 55\u00b0. en el moment de la construcci\u00f3 de la coberta, els troncs gruixuts eren escassos i es feien servir els plantats en aquella \u00e8poca. els fusters varen haver d'usar fusta de secci\u00f3 m\u00e9s redu\u00efda i per tant m\u00e9s lleugera que va permetre l'elevaci\u00f3 de l'entramat i l'accentuaci\u00f3 del seu pendent.\nen el primer cor constru\u00eft hi havia un entramat anterior de fusta talada devers 1160-1170. aquest primer entramat ha desaparegut, per\u00f2 algunes de les seves bigues varen ser utilitzades en el segon entramat fet el 1220. en aquell moment es va dur a terme l'al\u00e7ament de les parets laterals de 2,70 metres en el cor, per tal de dur-la al mateix nivell que la de la nau. les finestres superiors tamb\u00e9 es van ampliar.\n\n\n==== g\u00e0rgoles de l'edat mitjana i quimeres de viollet-le-duc ====\nsovint es confonen g\u00e0rgoles i quimeres. les g\u00e0rgoles de notre dame s\u00f3n famoses. es varen posar al final de les canaletes per drenar l'aigua de pluja del sostre i es va dissenyar nom\u00e9s els extrems de les canonades de drenatge. com sobresurten, l'aigua, a vegades en grans quantitats per les ruixades, \u00e9s llen\u00e7ada lluny dels murs de la catedral i d'aquesta forma no es deterioren. sovint prenen la forma d'animals fant\u00e0stics, i fins i tot aterridors. daten de l'edat mitjana. les m\u00e9s belles g\u00e0rgoles estan al nivell dels grans arcbotants del cor. el sistema de drenatge de la coberta de l'absis acaba amb una canalitzaci\u00f3 a la part superior dels arcbotants i a continuaci\u00f3 per llargues g\u00e0rgoles. per tenir una idea de la seva utilitat, seria interessant veure-les funcionar un dia de fortes pluges a par\u00eds.\n\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\nles quimeres per contra s\u00f3n est\u00e0tues fant\u00e0stiques i diab\u00f2liques i sovint grotesques. tenen nom\u00e9s un motiu decoratiu. s\u00f3n a la part superior de l'edifici, al cim de la fa\u00e7ana, al nivell de la balustrada que corona la galeria superior que connecta les dues torres i que s'est\u00e9n pels quatre costats d'aquestes, la galeria de les quimeres. totes les cantonades de la balustrada serveixen de suport o de pedestal als dimonis, monstres i aucells fant\u00e0stiques. aquests elements no existien a l'edat mitjana i es varen afegir per l'arquitecte eug\u00e8ne viollet-le-duc.\naquestes est\u00e0tues, algunes grotesques, per\u00f2 sobretot aterridores, estaven destinades a recrear l'ambient fant\u00e0stic del qual s'impregnava l'edat mitjana. aquestes obres van ser dissenyades per viollet-le-duc inspirant-se en caricatures d'honor\u00e9 daumier, d'una edici\u00f3 il\u00b7lustrada de notre dame de par\u00eds del 1844, en les seves il\u00b7lustracions de viatges pintorescs i rom\u00e0ntics per l'antiga fran\u00e7a i en les obsessions del segle xix: l'eugen\u00e8sia, l'homof\u00f2bia, la fisionogmonia (pseudoci\u00e8ncia basada en la idea que mitjan\u00e7ant l'estudi de l'aparen\u00e7a externa d'una persona, especialment la seva cara, es pot con\u00e8ixer el car\u00e0cter o personalitat d'aquesta) i la teoria de la degeneraci\u00f3. micos i homes salvatges, est\u00fapid unicorn, figures de la propaganda antisemita (el mite del jueu errant)... les est\u00e0tues varen ser realitzades per un equip de 15 escultors notables del segle xix (el m\u00e9s important era v\u00edctor pyanet) agrupats al voltant de geoffroy-dechaume.\naquesta va ser una aposta molt auda\u00e7 de l'arquitecte. no es pot negar que va tenir un gran \u00e8xit. l'arquitecte-restaurador no es limitava nom\u00e9s a rehabilitar les escultures destru\u00efdes, sin\u00f3 que mostrava que ell era tamb\u00e9 un creador brillant, dotat d'un personal geni inventiu. als adversaris de l'obra de viollet-le-duc que denunciaren una esp\u00e8cie de falsificaci\u00f3, els va respondre que a totes les \u00e8poques s'han afegit decoracions o adorns als vells edificis, i que els moderns vitralls que adornen ara moltes esgl\u00e9sies g\u00f2tiques, inclosa la de notre-dame de par\u00eds, s\u00f3n prova que aquest moviment d'embelliment continua. notre dame no \u00e9s un monument congelat en el passat, ni un museu, sin\u00f3 una catedral viva.\nc\u00f2modament instal\u00b7lades a la part superior de la catedral, aquestes monstruoses criatures semblen contemplar la gran ciutat i gaudir de totes les ignom\u00ednies que descobreixen en ella. entre aquestes quimeres, la m\u00e9s famosa \u00e9s sens dubte l'stryge, esperit nocturn maligne semblant al vampir, que ja temien els romans, que va ser popularitzat pel gravador charles meryon el qual va publicar un fam\u00f3s gravat el 1850.\n\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\n\n===== hist\u00f2ria de les g\u00e0rgoles de notre dame =====\na l'inici de la construcci\u00f3 de la catedral (segle xii), l'aigua de la pluja anava directament al carrer gr\u00e0cies a les cornises. un cop finalitzat el cor el 1190, no hi havia canalons ni g\u00e0rgoles. aviat es varen construir canalons a la coberta de l'edifici, per\u00f2 al voltant del 1210 l'aigua dels canalons encara s'escorria per la cornisa. les g\u00e0rgoles no varen apar\u00e8ixer fins al 1220 en algunes parts de la catedral de laon. aquests g\u00e0rgoles eren amples, poc nombroses, compostes de dues parts, la inferior formant un canal, l'altra recobrint-lo.\nper altra part, les g\u00e0rgoles ja s'esculpien en forma d'animals fant\u00e0stics. aviat, els arquitectes del segle xiii es varen adonar que havia grans avantatges en dividir el flux d'aigua i per tant varen augmentar el nombre de g\u00e0rgoles. aix\u00f2 redu\u00efa el cabal de cada un dels raigs d'aigua no afectant, d'aquesta manera, la integritat de la part inferior de la construcci\u00f3. es multipliquen per tant les g\u00e0rgoles i multiplicant-les es podien tallar m\u00e9s primes, menys pesades, m\u00e9s esveltes i fent que sobresort\u00eds m\u00e9s per tal d'expulsar m\u00e9s lluny l'aigua. aviat els escultors varen fer d'aquestes pedres que sobresortien un motiu decoratiu dels edificis.\nsobre les cornises superiors de notre-dame, reconstru\u00efdes al voltant del 1225, es varen fer g\u00e0rgoles, curtes encara, robustes, per\u00f2 ja h\u00e0bilment esculpides (vegeu figura 1).\nles que estan al final dels canalons dels arcbotants de la nau, i que s\u00f3n gaireb\u00e9 de la mateixa \u00e8poca, s\u00f3n ja m\u00e9s llargues, m\u00e9s esveltes, i sostingudes per m\u00e8nsules, la qual cosa va permetre que es don\u00e0s una major sobresortida als canalons respecte als pilars dels arcbotants (vegeu figura 2). les g\u00e0rgoles es varen posar sistem\u00e0ticament sobre les estructures superiors de notre dame cap al 1240.\ncertes pedres calc\u00e0ries de la conca del sena es presten perfectament per a esculpir aquestes llargues peces de pedra que sobresurten dels edificis. era, en efecte, un material bastant resistent i prou fort com per fer front a totes les causes de destrucci\u00f3 que pogu\u00e9s provocar la seva caiguda. per altra part l'escola d'escultura de par\u00eds, a l'edat mitjana, tenia una superioritat incontestable respecte a les de les prov\u00edncies ve\u00efnes, sobretot pel que fa a les est\u00e0tues, la qual cosa \u00e9s comprensible, ja que la gran ciutat concentrava tant la primera mat\u00e8ria ideal per les pedreres i per tant els artesans experimentats els quals propagaven el seu saber fer especialment a trav\u00e9s dels seus aprenents.\n\n\n==== l'agulla ====\nla primera agulla va ser constru\u00efda sobre el creuer al segle xiii, probablement entre el 1220 i el 1230. agulles aix\u00ed d'altes pateixen pel vent, que fa doblegar i debilitar la seva estructura. l'agulla es deforma lentament, les bigues es torcen fins a la seva estimbada total. l'agulla original va ser desmuntada el 1786, despr\u00e9s de m\u00e9s de cinc segles d'exist\u00e8ncia. la catedral es va quedar sense una agulla fins a la restauraci\u00f3 dirigida per viollet-le-duc i realitzada pels tallers monduit a mitjan segle xix. estava feta de roure recoberta de plom i pesa 750 tones.\naquesta agulla est\u00e0 custodiada per les est\u00e0tues, fetes de coure repussat, dels 12 ap\u00f2stols (disposats en quatre files \u2014cada una en un dels punts cardinals, nord-est, sud-est, sud-oest, nord-oest\u2013 de tres ap\u00f2stols, posats un sota l'altre). cada grup d'ap\u00f2stols est\u00e0 precedit per un animal que simbolitza un dels quatre evangelistes. el bou per lluc, el lle\u00f3 per marc, l'\u00e0guila per joan i l'home (o \u00e0ngel) per mateu.\naquestes est\u00e0tues s\u00f3n obra de geoffrey-dechaume, i constitueixen un notable conjunt en plena sintonia amb l'esperit del segle xiii. els ap\u00f2stols s\u00f3n tots girats cap a par\u00eds, excepte un d'ells, sant tom\u00e0s patr\u00f3 dels arquitectes, el qual es gira cap a l'agulla. aquest s'assembla sospitosament a viollet-li-duc, l'arquitecte de l'agulla que es gira per mirar per \u00faltima vegada la seva obra. es tracta d'una petita broma hist\u00f2rica de l'arquitecte-restaurador.\nfinalment, s'ha de saber que el gall al cim de l'agulla cont\u00e9 tres rel\u00edquies: un petit tros de la santa corona d'espines, una rel\u00edquia de sant dion\u00eds i una de santa genoveva. aquestes rel\u00edquies varen ser posades all\u00e0 el 1935, en temps de monsenyor verdier. el gall constitueix aix\u00ed una mena de \"parallamps espiritual\" protegint els fidels que treballen i que practiquen la llei de d\u00e9u, dins de la catedral.\nel 15 d'abril del 2019, a conseq\u00fc\u00e8ncia d'un greu incendi que pat\u00ed la catedral, l'agulla s'esfondr\u00e0 i qued\u00e0 totalment destru\u00efda.\n\n\n==== campanes ====\nel 1769, la catedral tenia vuit campanes a la torre nord, dos campanes grosses a la torre sud (\"emmanuel\" i \"marie\") i set campanes a l'agulla.\nles campanes es varen baixar i fondre entre el 1791 i el 1792 per fabricar canons per a l'ex\u00e8rcit revolucionari. nom\u00e9s la campana \"emmanuel\", va escapar de la destrucci\u00f3 i es va a tornar a posar el 1802.\nla gran campana de qu\u00e8 parla fran\u00e7ois villon en el seu gran testament, era del 1461, i l'havia regalat a la catedral el 1400 jean de montaigu, germ\u00e0 del bisbe de par\u00eds, que li va donar el nom de jacqueline, pel nom de la seva dona jacqueline de la grange. jacqueline va ser refosa una primera vegada el 1680 i novament el 1682 per florentin le guay. el padr\u00ed de la campana va ser el rei llu\u00eds xiv i la seva padrina, la seva esposa maria teresa d'\u00e0ustria. \u00e9s per aix\u00f2 que se li va donar el nom d'emmanuel-louise-therese. com se'n despr\u00e8n de la seva inscripci\u00f3, la darrera vegada que es va tornar a fondre va ser el 1685 pels mestres fonedors chapelle, gillot i moreau. i mentre jacqueline pesava nom\u00e9s quinze mil lliures (7.500 quilograms), emmanuel pesa gaireb\u00e9 el doble, al voltant de 13 tones, i el batall nom\u00e9s pesa 500 quilograms.\nsonant en fa sostingut (fa# 2), aquesta campana \u00e9s considerada pels experts una de les m\u00e9s belles d'europa i es toca nom\u00e9s en rares ocasions (nadal, pasqua, pentecosta o la mort del papa...).\nel 1792, la segona gran campana, anomenada marie i fosa el 1472 tamb\u00e9 va ser destru\u00efda amb les campanes de l'agulla i les de la torre nord.\nel 1856 quatre campanes, les benjamins, varen ser instal\u00b7lades. van acompanyar a la vida religiosa i patri\u00f2tica parisenca durant m\u00e9s de 150 anys. per\u00f2 mal afinades i usades prematurament varen ser davallades el febrer del 2012, per a ser foses. de fet, per celebrar els 850 anys de la catedral, el rector va decidir recrear el repicament del 1769.\nla campana marie acompanyar\u00e0 la gran campana a la torre sud: pesar\u00e0 m\u00e9s de 6,5 tones, i donar\u00e0 un sol#2.\nles altres vuit campanes es posaran a la torre nord. la m\u00e9s gran pesar\u00e0 4 tones i donar\u00e0 un la#2. les altres donaran respectivament si 2, do# 3, re# 3, mi# 3 (fa 3), fa# 3, sol# 3, la# 3.\nles campanes es varen fondre a ca cornille-havard, la segona gran campana a ca eijsbouts, als pa\u00efsos baixos; foren bene\u00efdes el 2 febrer del 2013. el primer repicament fet la vig\u00edlia del dia del ram, al mar\u00e7.\n\n\n== galeria de fotos ==\n\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\n\n== vegeu tamb\u00e9 ==\nsabina de steinbach\nnostra senyora de par\u00eds\n\n\n== refer\u00e8ncies ==\n\n\n== enlla\u00e7os externs ==\nnotre-dame de par\u00eds - lloc web oficial\nhttp://www.paris.fr/portail/culture/portal.lut?page_id=6468&document_type_id=5&document_id=19971&portlet_id=14628 arxivat 2010-05-24 a wayback machine.\nhttp://www.musique-sacree-notredamedeparis.fr/spip.php?article20 arxivat 2013-10-23 a wayback machine."