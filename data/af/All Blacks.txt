"die all blacks is die nasionale rugbyspan wat nieu-seeland in internasionale wedstryde (toetswedstryde) verteenwoordig. rugby is nieu-seeland se nasionale sport en die all blacks is \u2019n gedugte krag in internasionale rugby met \u2019n wenrekord teen al die ander lande. nieu-seeland is een van die min lande waar rugby die hoofsport is. slegs die cookeilande, fidji, samoa, tonga en wallis kan soortgelyke bewerings maak.sy belangrikste internasionale verskyning het die all blacks tydens die vierjaarlikse rugbyw\u00eareldbekertoernooi. in 1987 was nieu-seeland saam met australi\u00eb die gasheer vir die eerste rugbyw\u00eareldbeker wat die all blacks gewen het. tydens die rugbyw\u00eareldbeker 1995 in suid-afrika het die all blacks die eindstryd gehaal, maar is deur die gasheer in ekstra tyd met 15\u201312 verslaan. die volgende verskyning in die eindstryd het die all blacks tydens die rugbyw\u00eareldbeker 2011 tuis gemaak, toe hulle frankryk naelskraap met 8\u20137 verslaan het. tydens die rugbyw\u00eareldbeker 2015 het nieu-seeland as eerste span daarin geslaag om die webb ellis-beker te verdedig, toe hulle die wallabies geklop het. daarmee het die all blacks die eerste nasionale rugbyspan geword om die trofee drie keer omhoog te hou, \u2019n prestasie wat later deur die springbokke ge\u00ebwenaar sou word. tydens die rugbyw\u00eareldbeker 2023 het die all blacks die eindstryd vir \u2019n vyfde keer gehaal, maar is deur die springbokke naelskraap met 12\u201311 geklop. die all blacks speel jaarliks teen die australiese wallabies, die suid-afrikaanse springbokke en die argentynse poemas in die rugbykampioenskap, voorheen die drienasiesreeks, waartydens hulle ook om die bledisloebeker teen australi\u00eb en die vryheidsbeker teen suid-afrika meeding. die all blacks het die drienasiesreeks en die rugbykampioenskap reeds 20 keer in die toernooi se 27 jaar bestaan gewen en is die huidige bledisloebeker- asook vryheidsbekerhouer.\ndie span het vir die eerste keer in 1882 \u2019n internasionale wedstryd gespeel teen die nieu-suid-walliese waratahs, en het hulle eerste toetswedstryd in 1903 gespeel: \u2019n oorwinning teen australi\u00eb. dit is gevolg deur \u2019n toer na die noordelike halfrond in 1905 waartydens die span slegs teen wallis in cardiff verloor het. tydens hulle 1905-toer het die all blacks slegs swart gedra, behalwe vir die silwervaring; die \u201call black\u201d-naam dateer uit di\u00e9 tydperk. die all blacks het hulle eerste reeksoorwinning teen hul \u201caartsvyande suid-afrika\u201d (die springbokke) in nieu-seeland in 1956 behaal. \u2019n dekade later het hulle hul langste segetog behaal deur sewentien toetse tussen 1965 en 1970 te wen. die britse en ierse leeus het hulle enigste reeksoorwinning oor die all blacks in 1971 behaal, maar sewe jaar later sou die all blacks hulle eerste grand slam behaal (oorwinnings oor engeland, ierland, skotland en wallis tydens dieselfde toer). die all blacks sou nog drie ander keer \u2019n grand slam behaal (in 2005, 2008 en 2010). die 1981-springboktoer na nieu-seeland het grootskaalse burgerlike onrus veroorsaak as gevolg van proteste teen die suid-afrikaanse apartheidsbeleid. nieu-seeland het in 1996 in post-apartheid suid-afrika vir die eerste keer daarin geslaag om \u2019n reeksoorwinning oor die springbokke in suid-afrika te behaal.\ndie vroe\u00eb nieu-seelandse nasionale rugbydrag het bestaan uit \u2019n swart trui met \u2019n silwervaring en wit broeke. om die teenstander te intimideer en hulleself te motiveer voer die all blacks tradisioneel \u2019n haka (\u2019n m\u0101ori-oorlogsdans) voor elke wedstryd uit. tradisioneel word te rauparaha se ka mate haka uitgevoer, maar sedert 2005 word kapa o pango, \u2019n aangepaste weergawe van die all blacks se 1924-haka, kia whaka-ngawari, soms ook gebruik. hulle is tans (oktober 2023) derde op w\u00eareldrugby se w\u00eareldranglys en is in 2005, 2006, 2008, 2010, 2011, 2012, 2013, 2014, 2015 en 2016 deur w\u00eareldrugby as \u201cspan van die jaar\u201d aangewys. 19 voormalige all blacks is in w\u00eareldrugby se heldesaal opgeneem.\n\n\n== beheerliggaam ==\ndie beheerliggaam vir rugby in nieu-seeland is nieu-seeland rugby (nzr), tot in 2013 nieu-seelandse rugbyvoetbalunie (nzrfu, van engels new zealand rugby football union) genoem. die nzrfu is op 16 april 1892 gestig. naas die amptelike nasionale span roep nzr ook ander keurspanne byeen. kinders en jongmense word reeds op skool aan rugby bekend gestel en na gelang van hul belangstelling en talent begin hul met hul afrigting. die talentvolste spelers op skoolvlak word vir die skoolspan nz schools gekeur. die volgende vlak op pad na die nasionale span all blacks is die o/20-nasionale span wat aan die w\u00eareldrugby o/20-kampioenskap deelneem. naas hierdie span vir \u2019n bepaalde ouderdomsgroep hou nzr ook toesig oor spanne wat volgens spesiale kriteria saamgestel word. die junior all blacks is, ten spyte van hul naam, geen nasionale span vir jongmense nie, maar die tweede span vir opkomende (toekomstige) all blacks. tydens toere van ander spanne deur nieu-seeland speel die besoekers gewoonlik ook teen die nieu-seeland m\u0101ori. \u2019n speler moet oor \u2019n m\u0101ori-afkoms beskik om vir hierdie span in aanmerking te kan kom. die span heartland xv bestaan uit amateurspelers. die all blacks sevens is die nieu-seelandse sewesrugbyspan en hulle neem aan internasionale toernooie soos w\u00eareldrugby se sewesreeks, sewesrugbyw\u00eareldbeker, olimpiese somerspele en statebondspele deel.op \u2019n nasionale vlak is klubs net in \u2019n plaaslike opsig belangrik. die 26 plaaslike beheerliggame (17 op die noordeiland en nege op die suideiland), wat elkeen met \u2019n keurspan aan die professionele liga, die mitre 10-beker, of die semi-professionele heartland-kampioenskap deelneem, is belangriker. bo die nasionale kampioenskap word jaarliks saam met spanne uit australi\u00eb en een elk uit beide fidji en die stille oseaan-eilande (feitlik die cookeilande, fidji, samoa en tonga) die internasionale superrugbytoernooi beslis. aangesien die seisoene min oorvleuel word talle spelers in al drie ligas ingespan.\nvolgens nzr se beginsels moet \u2019n speler vir \u2019n plaaslike span in die itm-beker of superrugby speel om in aanmerking vir die all blacks te kan kom. indien \u2019n speler in die buiteland speel, mag hy nie vir die all blacks uitdraf nie. as gevolg van hierdie regulasie, wat ander vername rugbylande nie het nie, bly die beste spelers vir enkele jare in nieu-seeland en hulle kondig dan hul uittrede uit die nasionale span aan, om aansluitend in die finansieel sterkste rugbyligas ter w\u00eareld (die engelse premierskap of die franse top 14) te gaan speel.\n\n\n== geskiedenis ==\n\n\n=== invoer van rugby na nieu-seeland ===\nrugbyvoetbal is deur charles monro in 1870 in nieu-seeland ingevoer; die seun van die destydse speaker van die nieu-seelandse huis van verteenwoordigers het die sport ontdek terwyl hy sy studies by christ\u2019s college finchley, engeland, voltooi het. die eerste bekende wedstryd in nieu-seeland het op 14 mei 1870 in nelson tussen die nelsonklub en nelson kollege plaasgevind. die eerste unie, die canterbury rugbyvoetbalunie, is in 1879 gestig. in 1882 is nieu-seeland se eerste internasionale wedstryde gespeel toe die australiese southern rugby union (later die new south wales rugby union) die land besoek het. die besoekers het twee keer teen aucklandse provinsiale klubs gespeel, twee keer teen wellington en eenkeer teen canterbury, otago en west coast, noord-eiland, waarvan hulle vier wedstryde gewen en drie verloor het; hulle het nie teen \u2019n nasionale span gespeel nie. twee jaar later het die eerste nieu-seelandse span na oorsee getoer. hulle het teen verskeie spanne uit nieu-suid-wallis te staan gekom en al die wedstryde gewen. die eerste besoek deur \u2019n britse span het in 1888 plaasgevind toe \u2019n privaat georganiseerde britse eilande-span australi\u00eb en nieu-seeland besoek het; geen toetswedstryde is egter gespeel nie. die spelers was meestal afkomstig uit engeland en die scottish borders, alhoewel daar verteenwoordigers uit al die vier tuisunies was.\n\n\n=== \u2019n internasionale kompetisie begin ===\nin 1888 en 1889 het die new zealand natives, \u2019n deur privaatpersone geborgde, nieamptelike en amper slegs uit m\u0101ori bestaande span, die eerste keurspan uit \u2019n britse kolonie geword om in die verenigde koninkryk wedstryde te speel. in 1892 is die nieu-seelandse rugbyvoetbalunie (nzrfu) gestig wat sewe unies, maar nie canterbury, otago en southland nie, verteenwoordig het. canterbury, otago en southland het beswaar aangeteken teen die vereiste dat nzrfu uitvoerende komiteelede in wellington moes bly. hulle het uiteindelik almal by die nzrfu aangesluit, al is die woonplekre\u00ebl eers in 1986 verander. die eerste deur die nzrfu goedgekeurde amptelike nieu-seelandse span het in julie 1893 deur nieu-suid-wallis en queensland getoer. die span se eerste regte internasionale wedstryd was op 15 augustus 1903 voor \u2019n skare van 30 000 op die sydney-krieketveld, wat hulle met 22\u20133 teen die australi\u00ebrs gewen het.in 1905 het die eerste amptelike verteenwoordigende nieu-seelandse span na groot-brittanje, ierland, frankryk en kaliforni\u00eb getoer. tydens hierdie toer het die bynaam all blacks (afrikaans: \u201cdie geheel en al in swart geklee\u201d) ontstaan, en na di\u00e9 span is later as original all blacks (\u201coorspronklike all blacks\u201d) verwys. hulle het 35 wedstryde gespeel, waaronder vyf toetswedstryde. die originals se enigste nederlaag tydens die toer was \u2019n 0\u20133 teen wallis in cardiff; in al die ander wedstryde het hulle net oorwinnings aangeteken. di\u00e9 wedstryd is as gevolg van die omstredenheid aangaande \u2019n betwiste drie deur die all black-speler bob deans in die volksgeskiedenis van beide lande opgeneem. indien die drie nie toegelaat sou wees nie sou die wedstryd in \u2019n 3\u20133 gelykopuitslag ge\u00ebindig het. met hierdie toer het die nieu-seelanders hul posisie as een van die vorste nasionale rugbyspanne bewys. \u2019n span wat die britse eilande verteenwoordig het, wat as die anglo-welsh bekend gestaan het aangesien dit net uit engelse en walliese spelers bestaan het, het nieu-seeland in 1908 besoek en is met 2\u20130 deur die all blacks verslaan, nadat die derde wedstryd in \u2019n gelykop ge\u00ebindig het. behalwe vir \u2019n tweemaandse toer in 1913 na die westelike verenigde state en brits-columbi\u00eb het die all blacks tot n\u00e1 die einde van die eerste w\u00eareldoorlog slegs teen australi\u00eb en verskeie provinsiale spanne te staan gekom. tussen 1915 en 1919 het geen toetswedstryde plaasgevind nie.\n\n\n=== ontstaan van \u2019n legende ===\nn\u00e1 die einde van die oorlog het \u2019n keurspan van die nieu-seelandse weermag in engeland aan die king\u2019s-beker deelgeneem. hulle het die trofee ingepalm en tydens die volgende jare die kerngroep van die all blacks gevorm. tydens die suid-afrikaanse toer na australasi\u00eb in 1921 het die wedywering tussen die suid-afrikaanse springbokke en die nieu-seelandse all blacks wat tot op hede voortduur \u2019n aanvang geneem. albei spanne is reeds as die beste spanne w\u00eareldwyd beskou, maar het nog nie een toetswedstryd teen mekaar gespeel nie. die strawwe toer het helaas gelykop ge\u00ebindig, nadat die drie wedstryde in \u2019n oorwinning, \u2019n gelykop en \u2019n nederlaag ge\u00ebindig het. die all blacks het daarna in 1928 na suid-afrika gereis vir \u2019n reeks wat weereens gelykop ge\u00ebindig het.n\u00e1 \u2019n onderbreking van amper twintig jaar het die nzrfu in 1924 weer \u2019n toer na europa gere\u00ebl, wat naas 28 wedstryde teen klubs en provinsiale spanne ook vier toetswedstryde ingesluit het. die 1924-all black-besoekers aan die verenigde koninkryk is die bynaam the invincibles (\u201cdie onoorwinlike\u201d) gegee, aangesien hulle al hulle wedstryde gewen het. die span is egter van \u2019n kans op \u2019n volle grand slam (oorwinnings oor al die vier britse spanne tydens dieselfde toer) ontneem nadat skotland geweier het om te speel, aangesien die toer deur die engelse rugbyvoetbalunie gere\u00ebl is. die eerste werklik-verteenwoordigende britse eilande-span, saamgestel uit spelers van al die vier tuisunies (vandag bekend as die britse en ierse leeus) het nieu-seeland in 1930 besoek. alhoewel die leeus die eerste toetswedstryd gewen het, het die tuisspan herstel en die toetsreeks met 3\u20131 gewen. nieu-seeland het die verenigde koninkryk vir \u2019n reeks van 30 wedstryde in 1935\u201336 weer besoek, waarvan hulle slegs drie wedstryde, insluitend twee toetswedstryde, verloor het. in een van die nederlae het prins alexander obolensky twee skitterende drie\u00eb gedruk om engeland met 13\u20130 te laat wen, waarmee hulle hul eerste oorwinning oor die all blacks aangeteken het.in 1937 het suid-afrika \u2019n reeksoorwinning teen die all blacks in nieu-seeland behaal. die all blacks het die eerste toetswedstryd gewen, maar die springbokke het in die twee oorblywende toetswedstryde gese\u00ebvier. vervolgens is die 1937-springbokke as die beste span beskryf, wat \u201cnieu-seeland ooit verlaat het\u201d. die all blacks sou eers in 1949, n\u00e1 die einde van die tweede w\u00eareldoorlog, weer teen suid-afrika speel toe hulle die land met fred allen as kaptein besoek het. \u2019n berugte all blacks-rekord is tydens di\u00e9 besoek opgestel \u2014 die all blacks se nederlaag in twee toetswedstryde op een dag. gelyktydig het die wallabies \u2019n toer na nieu-seeland onderneem, omdat die m\u0101orispelers as gevolg van die apartheidpolitik nie vir die wedstryde teen die springbokke gekies is nie en saam met reserwespelers \u2019n tweede span gevorm het. vervolgens het die springbokke net teen p\u0101keh\u0101 (nieu-seelanders met \u2019n europese afkoms) gespeel. die beperking vir nieblanke spelers was tot die 1970-toer in werking, toe vier spelers met \u2019n m\u0101ori- en \u2019n samoaanse herkoms as \u201ceerblankes\u201d na suid-afrika kon gaan. op die middag van 3 september (nieu-seelandse tyd) is die all blacks onder kaptein j. b. (johnny) smith in wellington deur australi\u00eb met 11\u20136 verslaan. dieselfde middag in suid-afrika (suid-afrikaanse tyd) het die all blacks onder kaptein ron elvidge (allen was beseer) met 3\u20139 teen die springbokke in durban verloor. die all blacks in nieu-seeland het ook hulle tweede toets met 16\u20139 verloor, wat dit vir australi\u00eb moontlik gemaak het om die bledisloebeker vir die eerste keer te wen. alhoewel elke wedstryd \u2019n taai stryd was het die all blacks die reeks met 0\u20134 verloor het, tot op hede \u2019n negatiewe rekord vir die all blacks. sedertdien staan die jaar 1949 vir die all blacks as \u201cverskriklike jaar\u201d bekend, aangesien hulle hul ses toetswedstryde di\u00e9 jaar verloor het. die nzrfu het vervolgens daarop besluit om hul kragte saam te snoer en voortaan geen tweede span gelyktydig te laat speel nie.die twee reeksnederlae teen suid-afrika het beteken dat die springbokke se 1956-besoek aan nieu-seeland met groot afwagting ingewag is. die all blacks se kaptein was bob duff en die afrigter bob stuart. die 3\u20131-reeksoorwinning was die eerste teen die springbokke en ook die springbokke se eerste reeksnederlaag teen enige teenstander. tydens di\u00e9 reeks het die all blacks don clarke en kevin skinner vir die laaste twee toetswedstryde benoem om die oorwinning te help verseker. skinner is ingesluit om die springbokstutte \u201cuit te sorteer\u201d terwyl don clark weens sy doelskopvermoe\u00eb vervolgens bekend sou staan as \u201cthe boot\u201d.die all blacks se 3\u20131 reeksoorwinning teen die leeus in 1959 het \u2019n dominante tydperk van all black-rugby ingelui. dit is opgevolg deur \u2019n 1963\u201364-toer na die verenigde koninkryk, gelei deur wilson whineray, wat baie naby aan \u2019n grand slam gekom het maar daarvan ontneem is deur \u2019n puntelose gelykopuitslag teen skotland. die enigste nederlaag op die toer was teen newport rfc wat die all blacks op 30 oktober 1963 met 3\u20130 by rodney parade, newport, geklop het. later sou die 1967-span drie toetswedstryde wen, maar hulle kon nie teen ierland speel nie as gevolg van \u2019n bek-en-klouseer-bedreiging, waarvolgens die all blacks die grand slam nie meer kon aanteken nie. die toer het deel gevorm van die all blacks se langste segetog tussen 1965 en 1970 waartydens hulle 17 toetsoorwinnings behaal het; di\u00e9 rekord is in 1998 deur die springbokke ge\u00ebwenaar en in 2010 deur litaue verbeter.alhoewel die 1966-leeus tydens hulle nieu-seelandse toer met 4\u20130 verslaan is, is die geluk vyf jaar later omgekeer toe die 1971-leeus, onder die kapteinskap van die wallieser john dawes, die all blacks in \u2019n toetsreeks met 2\u20131 (met een gelykop) verslaan het wat tot op hede steeds die leeus se enigste reeksoorwinning teen nieu-seeland is. in 1972/73 het die all blacks \u2019n europatoer van 32 wedstryde aangepak. die 1972/3-besoekers aan die britse eilande het as gevolg van \u2019n gelykopuitslag teen ierland net-net nie daarin geslaag om \u2019n grand slam te behaal nie. die toer is ook noemenswaardig vir die huistoe stuur van die stut keith murdoch wat na bewering tydens feesvieringe n\u00e1 die oorwinning oor wallis betrokke was by \u2019n kroeggeveg in \u2019n cardiffhotel.in 1978 het graham mourie die all blacks aangevoer tydens hulle eerste grand slam wat met \u2019n 13\u201312-oorwinning teen wallis beklink is. die wedstryd het tot groot omstredenheid gelei nadat die all blacks gewen het as gevolg van \u2019n strafskop laat in die wedstryd. die slot andy haden het in \u2019n poging om die strafskop te bekom uit die lynstaan geduik; die strafskop wat deur die skeidsregter roger quittenton toegeken het was egter teen wallis se slot geoff wheel wat van die skouer van frank oliver afgespring het. die all blacks se enigste nederlaag tydens die toer was die berugte 0\u201312-nederlaag teen die ierse provinsie munster op thomond park. die nederlaag het bekendheid verwerf deur die toneelstuk \u201calone it stands\u201d deur john breen.\n\n\n=== omstrede toere ===\nuit \u2019n sportiewe oogpunt was die uit 24 wedstryde bestaande all blacks se 1976-toer na suid-afrika minder suksesvol: die all blacks het drie wedstryde teen provinsiale spanne en ook drie van hul vier toetswedstryde teen die springbokke verloor. di\u00e9 toer na suid-afrika het veral tot politieke opslae gelei. weens die suid-afrikaanse apartheidsbeleid het baie m\u0101ori geweier om in suid-afrika te speel. vanaf die begin van die 1960\u2019s is met openbare proteste en politieke druk probeer om die nzrfu te oortuig, om \u00f3f hoegenaamd geen m\u0101ori te keur nie \u00f3f toere na suid-afrika nie te onderneem nie. terwyl die eerste minister norman kirk in 1973 \u2019n toer van die all blacks na suid-afrika verbied het, het sy opvolger robert muldoon in 1976 egter sy toestemming vir \u2019n toer van die all blacks na suid-afrika gegee. nadat die span ondanks skerp proteste na suid-afrika vertrek het, het \u2019n aantal afrikalande die uitsluiting van nieu-seeland van die olimpiese somerspele 1976 ge\u00ebis. die internasionale olimpiese komitee het egter nie gereageer nie aangesien rugby destyds nie \u2019n olimpiese sportsoort was nie. vervolgens het 28 oorwegend afrikalande die olimpiese spele in montreal geboikot. die all blacks kon weereens nie daarin slaag om \u2019n toetsreeks in suid-afrika te wen nie en sou dit eers in 1996, n\u00e1 die einde van apartheid, reggekry. die 1976-toer het bygedra tot die gleneagles-ooreenkoms wat deur die staatshoofde van die britse statebond in 1977 goedgekeur is en enige sportiewe verbintenis met suid-afrika verbied het.die 1981-springbokrugbytoer na nieu-seeland het gelei tot betogings teen suid-afrika se apartheidsbeleid op \u2019n skaal wat sedert die 1951-waterfrontdispuut nie in nieu-seeland gesien is nie. die nzru het die springbokke na nieu-seeland uitgenooi omdat die muldoon-regering geweier het om politiek en sport te meng. reeds voor die begin van die toer is di\u00e9 besluit skerp gekritiseer. baie het dit as ondersteuning van \u2019n blanke oorheersing in suid-afrika beskou, terwyl ander na die gespanne verhoudings met die m\u0101ori tuis verwys het. vanaf einde julie tot middel september het die deur die nzrfu uitgenooide suid-afrikaners 17 wedstryde in nieu-seeland, waaronder drie toetswedstryde teen die all blacks, gespeel. alhoewel die all blacks die toetsreeks gewen het, is twee van die toer se provinsiale wedstryde gekanselleer. die wedstryde het groot skare gelok, maar die hele toer is gekenmerk deur geweld en betogings. in hamilton het 350 betogers die versperrings verwyder, die speelveld ingestorm en \u2019n kansellasie van die wedstryd afgedwing. in timaru moes ook \u2019n wedstryd afgelas word en wellington het herhaaldelike straatgevegte gesien. gedurende die laaste wedstryd in auckland is uit \u2019n laag vlie\u00ebnde vliegtuig meelsakke, pamflette en \u2019n plakkaat wat steve biko gehuldig het op die speelveld in edenpark neergegooi. tydens die toer het die land onrus deurgemaak en die toer het \u2019n beduidende impak op die nieu-seelandse samelewing gehad.in 1985 het, te midde van ondersteuning en teenkanting in die land, voorbereidings vir \u2019n beplande all black-toer na suid-afrika plaasgevind. \u2019n toerspan is gekies en sou oor vyf dae na suid-afrika vertrek toe die hooggeregshof in nieu-seeland op 21 junie 1985 \u2019n interdik toegestaan het om die toer te stop. die regters het beslis dat die toer nie in die grondwetlike belang van die nieu-seelandse rugbyvoetbalunie ten einde van die bevordering van die spel was nie. nieu-seeland se eerste minister, david lange, het verklaar dat die span nie as verteenwoordigers van die nieu-seelandse rugbyunie kon toer nie maar dat spelers as \u201cindiwidue\u201d kon gaan. spelers het \u2019n private toer gere\u00ebl, maar di\u00e9 is ook afgelas en \u2019n toer na argentini\u00eb is pleks van die toer na suid-afrika gere\u00ebl.\nbeide in suid-afrika en nieu-seeland was daar mense wat steeds \u2019n toer van nieu-seeland na suid-afrika sou ondersteun het. \u2019n toer deur \u2019n span wat as die kavaliers bekend gestaan het, het in 1986 plaasgevind deur \u2019n span wat 28 van die 30 spelers wat vir die 1985-all blacks-toer gekies is, ingesluit het. baie spelers, wat nie by die verbod gehou het nie, het in 1986 \u2019n rebelletoer na suid-afrika onderneem wat nie deur die nzru goedgekeur is nie. die span, genaamd die nieu-seeland kavaliers, het egter baie van die all blacks uit die tydperk ingesluit. die spelers wat aan die toer deelgeneem het is deur die nzru verban n\u00e1 hulle terugkeer na nieu-seeland. die kavaliers het twaalf wedstryde in suid-afrika gespeel, insluitend vier wat as \u201ctoetswedstryde\u201d bestempel is. die springbokke het die eerste, derde en vierde toetswedstryde gewen en die rebelle kon nie die droom om die springbokke in suid-afrika te klop verwesenlik nie. die geel bladsye het die toer met r2,5 miljoen geborg wat beskryf is as die grootste rugbyborgskap in suid-afrika tot op daardie stadium. gerugte het die rondte gedoen dat die spelers betaal is, op \u2019n stadium toe rugby nog streng \u2019n amateursport was. die hoofinpak van die kavalierstoer in nieu-seeland was ontwrigting van die all blacks se voorbereiding op die eerste rugbyw\u00eareldbekertoernooi in 1987. die rebelle is baie lig gestraf en is slegs vir twee toetswedstryde geskors. lede van die kavaliers het maklik gemeng met hul tydelike plaasvervangers, die sogenaamde \u2018baby blacks\u2019. die kavaliers se beproewing op die suid-afrikaanse ho\u00ebveld het waarskynlik bygedra tot die all blacks se oorwinning tydens die eerste w\u00eareldbeker. meer as die helfte van die span wat frankryk in die eindstryd geklop het, was voormalige kavaliers. eers in 1992, n\u00e1 die apartheidsera, het weer toetswedstryde tussen nieu-seeland en suid-afrika plaasgevind.\n\n\n=== vroe\u00eb w\u00eareldbekertoernooie ===\ndie eerste rugbyw\u00eareldbeker is in 1987 deur nieu-seeland en australi\u00eb saam aangebied. die all blacks het aan hul status as algehele gunstelinge voldoen. n\u00e1 drie maklike oorwinnings tydens die groepfase oor itali\u00eb, fidji en argentini\u00eb het hulle skotland in die kwarteindstryd en wallis in die halfeindstryd verslaan. in die eindstryd op edenpark in auckland het hulle frankryk met 29\u20139 geklop. nieu-seeland het slegs 52 punte afgestaan en 43 drie\u00eb aangeteken. die all blacks se meerderwaardigheid was ook tydens die 1988-toer na australi\u00eb duidelik, toe hulle onoorwonne gebly het (twaalf oorwinnings en een gelykop). die jaar 1989 het nog beter verloop, toe die all blacks al hul 19 wedstryde gewen het (waaronder sewe toetswedstryde). in augustus 1990 is hulle vir die eerste keer in vier jaar deur die wallabies verslaan.\nvoor die rugbyw\u00eareldbeker 1991 was die all blacks \u2019n verouderde span wat deur alex wyllie en john hart saam afgerig is. hulle het gesukkel tydens die groepwedstryde teen engeland, die vsa en itali\u00eb, maar het daarin geslaag om hulle kwarteindstryd teen kanada te wen. hulle is daarna deur die latere kampioen australi\u00eb met 16\u20136 in die halfeindstryd op lansdowne road in dublin geklop. hulle het skotland tydens die klein finale om die derde plek verslaan. kort n\u00e1 die toernooi het baie spelers en die afrigter, wyllie, wat \u2019n 86%-wentempo in 29 toetse behaal het, uitgetree. die aansienlik jonger span het aanvanklik nie op die gewone ho\u00eb vlak gespeel nie en in 1994 twee tuiswedstryde agtereenvolgens teen frankryk verloor.\nlaurie mains het wyllie in 1992 vervang en opdrag gekry om die span op die rugbyw\u00eareldbeker 1995 in suid-afrika voor te berei. die all blacks was weereens die gunstelinge om die toernooi te wen. hulle status as gunstelinge is bevestig toe hulle ierland en wallis tydens die groepfase verslaan het. japan is met 145\u201317 verslaan, tot vandag toe hul hoogste oorwinning. hulle het voortgegaan, toe \u2019n jong jonah lomu vier drie\u00eb teen engeland gedruk het in die all blacks se 45\u201329 halfeindstrydoorwinning. die all blacks sou egter op die ou einde in die eindstryd teen die gasheer in hulle eerste w\u00eareldbekertoernooi in ekstra tyd verloor toe die spingboklosskakel joel stransky die beker met \u2019n skepskop beklink het. die all blacks is skynbaar deur \u2019n onheilspellende voedselvergiftiging van die vorige dag geteister. tot vandag toe bestaan samesweringsteori\u00eb, waarvolgens suid-afrikaanse rugbyamptenare of \u2019n kelnerin genaamd \u201csuzie\u201d \u2019n stof in die all blacks se ete sou gemeng het.\n\n\n=== begin van die professionele tydperk ===\nom die toenemende oorskakeling van goeie spelers na finansieel gevestigde rugby league-spanne teen te werk het die internasionale rugbyraad in augustus 1995 besluit om van rugby \u2019n professionele sport te maak. in dieselfde jaar het die beheerliggame van suid-afrika, nieu-seeland en australi\u00eb die konsortium sanzar gestig om televisie-uitsaairegte vir twee nuwe kompetisies te verkoop, die internasionale kompetisie super 12 (nou superrugby) en die drienasiesreeks van die nasionale spanne (nou die rugbykampioenskap). aangesien die nuwe toernooie min plek vir maandelange oorsese toere gelaat het, het hierdie tradisie uit die amateurtydperk vinnig tot \u2019n einde gekom (met uitsondering van die vierjaarlikse leeustoere).\ndie eerste drienasiesreeks is in 1996 gehou met die all blacks wat al vier toetswedstryde gewen het om die trofee in te palm. die 1996-drienasieswedstryd in suid-afrika tussen die all blacks en die springbokke was ook die eerste wedstryd in \u2019n historiese reeks. onder die nuwe afrigter, john hart, en hul kaptein sean fitzpatrick het die all blacks vir die eerste keer daarin geslaag om \u2019n reeksoorwinning in suid-afrika te behaal. fitzpatrick het die reeksoorwinning ho\u00ebr geag as nieu-seeland se 1987-w\u00eareldbekeroorwinning, waaraan hy ook deelgeneem het. die volgende twee seisoene het gemengde resultate vir die all blacks gelewer: hulle het tydens die 1997-drienasiesreeks al hul wedstryde gewen en die titel suksesvol verdedig, maar in 1998 sou hulle al hul vier toetse van die reeks verloor. dit sou ook die eerste keer sedert 1949 wees dat hulle vier keer aanmekaar verloor het. op 28 augustus 1999 het hulle hul ergste toetsnederlaag tot in 2023, toe hulle met 7\u201328 teen australi\u00eb in sydney verloor het.die all blacks het tydens die rugbyw\u00eareldbeker 1999 een maand later herstel en hulle groep gedomineer, deur onder andere engeland met 30\u201316 op twickenham te verslaan; hulle het ook tonga en itali\u00eb heeltemal oorheers. in die kwarteindstryd het hulle skotland met 30\u201318 geklop om in die halfeindstryd teen frankryk op twickenham te staan te kom. die all blacks het teen halftyd met 17\u201310 voorgeloop, maar in die tweede helfte het frankryk skitterende rugby gespeel waarvoor die all blacks geen antwoord gehad het nie en frankryk het uiteindelik met 43\u201331 gewen. in die klein finale om die derde plek is die all blacks deur die springbokke verslaan. hart het daarna as afrigter bedank en is deur twee mede-afrigters, wayne smith en tony gilbert, vervang.\nonder smith en gilbert het die all blacks tweede gekom tydens die 2000- en 2001-drienasiestoernooie. albei afrigters is op 3 oktober 2001 deur john mitchell vervang, wat die all blacks afgerig en gelei het tot drienasiesoorwinnings in 2002 en 2003 en die behou van die bledisloebeker (wat sedert 1998 deur australi\u00eb gewen is) in 2003. nadat hulle die 2003-drienasiesreeks gewen het, het hulle die rugbyw\u00eareldbeker 2003 in australi\u00eb as een van die gunstelinge afgeskop en weereens hulle groep gedomineer met oorwinnings oor itali\u00eb, kanada en tonga voor hulle een van die strafste wedstryde van die toernooi teen wallis gewen het. hulle het di\u00e9 keer ook daarin geslaag om suid-afrika in \u2019n w\u00eareldbekerwedstryd te klop (met 29\u20139), maar die all blacks is met 22\u201310 deur die verdedigende kampioen australi\u00eb in die halfeindstryd in sydney verslaan. nieu-seeland het die klein finale om die derde plek teen frankryk gewen. mitchell is daarna deur die nzru afgedank en met graham henry vervang.\n\n\n=== onder graham henry ===\nhenry se ampstermyn het begin met \u2019n dubbele oorwinning oor die w\u00eareldkampioen engeland in 2004. die twee wedstryde se gesamentlike totaal was 72\u201315, met die all blacks wat engeland daarvan weerhou het om enige drie\u00eb te druk. ondanks die positiewe begin van henry se ampstermyn was die 2004-drienasiesreeks \u2019n gemengde sukses met twee oorwinnings en twee nederlae. die kompetisie was taaier as ooit tevore en die uitslag moes deur bonuspunte beslis word wat die all blacks laaste geplaas het. die 2004-seisoen het op \u2019n ho\u00eb noot ge\u00ebindig met die all blacks wat in europa gewen het, insluitend \u2019n 45\u20136-rekordoorwinning oor frankryk. in 2005 was die britse en ierse leeus op toer in nieu-seeland. die all blacks het die toetsreeks met 3\u20130 beklink, die 2005-drienasiesreeks gewen en die eerste grand slam sedert 1978 teen die spanne van die britse eilande aangeteken. die all blacks is deur die internasionale rugbyraad as \u201cspan van die jaar\u201d, graham henry as \u201cafrigter van die jaar\u201d en dan carter as \u201cspeler van die jaar\u201d aangewys.die all blacks se wenstreep het in die volgende jaar aangehou: in 2006 het hulle die drienasiesreeks weer verower deur die eerste vyf wedstryde te wen (drie teen australi\u00eb en twee teen suid-afrika). hulle het egter hulle laaste wedstryd in die reeks teen suid-afrika verloor. nieu-seeland het sy einde-van-die-jaar-toer onoorwonne voltooi met rekordoorwinnings oot engeland, frankryk en wallis. die all blacks is in 2006 weer aangewys as die irr se \u201cspan van die jaar\u201d en die flank richie mccaw as \u201cspeler van die jaar\u201d. weens hul uitstekende prestasies is die all blacks in 2006 as laureus se \u201cspan van die jaar\u201d genomineer.in 2007 is die all blacks weer as laureus se \u201cspan van die jaar\u201d genomineer. die all blacks se eerste drienasiestoets van 2007 was teen die springbokke in durban waar hulle twee drie\u00eb in die laaste tien minute gedruk het om die wedstryd met 26\u201321 te wen. die volgende week het die wallabies die all blacks teen alle verwagtinge op die melbourne-krieketveld in melbourne verslaan (met 20\u201315): die all blacks se eerste nederlaag teen die wallabies sedert 2004. australi\u00eb se nederlaag teen die springbokke in suid-afrika en die all blacks se 26\u201312-oorwinning oor australi\u00eb in die finale wedstryd in auckland het egter meegebring dat die all blacks ook die 2007-drienasiesreeks en die bledisloebeker gewen het. n\u00e1 hul oorwinning tydens die 2007-drienasiesreeks het nieu-seeland die rugbyw\u00eareldbeker 2007 in frankryk weer as gunstelinge betree en die verwagtinge met twee oorwinnings oor frankryk tydens opwarmingswedstryde bewys. die all blacks het die toetse gewen: 42\u201311 op edenpark en 61\u201310 op die westpacstadion. in \u2019n derde wedstryd teen kanada is die all blacks effens gevlei deur \u2019n wentelling van 64\u201313 wat nie kanada se aanslag ten volle reflekteer het nie. die all blacks het n\u00e1 oorwinnings oor skotland, itali\u00eb, roemeni\u00eb en portugal (elkeen met meer as 40 punte) hul groep gewen. hulle is egter deur die nominale gasheer frankryk in die kwarteindstryd in cardiff met 20\u201318 geklop, gelykstaande aan hul ergste toernooi-uitslag. n\u00e1 die nederlaag teen frankryk is die afrigter graham henry ten spyte van kritiek heraangestel, alhoewel die destydse crusader-afrigter robbie deans \u2019n sterk aanspraakmaker was.die 2008-seisoen het met drie middeljaartoetse teen ierland en engeland afgeskop, en nieu-seeland het al daardie toetswedstryde gewen. nieu-seeland het in sy eerste drienasieswedstryd suid-afrika met 19\u20138 in wellington verslaan, maar is een week later op carisbrook in dunedin deur die springbokke met 28\u201330 geklop, wat \u2019n reeks van 30 oorwinnings tuis be\u00ebindig het. nieu-seeland het sy volgende drienasieswedstryd op 26 julie teen australi\u00eb in sydney met 34\u201319 verloor, maar \u2019n week later het die all blacks die wallabies tuis met 39\u201310 geklop. hulle het toe suid-afrika met 19\u20130 op nuwelandstadion verslaan. nieu-seeland het sy laaste wedstryd op 13 september teen australi\u00eb op suncorpstadion in brisbane met 28\u201324 gewen en dus die bledisloebeker en die drienasiesitel behou.die all blacks het die 2009-seisoen met \u2019n 22\u201327-nederlaag teen frankryk op carisbrook afgeskop, maar het een week later wraak geneem en frankryk in wellington met 14\u201310 verslaan. volgens punteverskil het frankryk die dave gallaher-trofee vir die eerste keer ingepalm. \u2019n week later het die all blacks itali\u00eb met 27\u20136 in christchurch verslaan. hulle het die 2009-drienasiesreeks agter suid-afrika, wat net een wedstryd verloor het, as naaswenner ge\u00ebindig, en die all blacks het die reeks met \u2019n 33\u20136-oorwinning oor australi\u00eb in wellington afgesluit. in 2010 het die all blacks die drienasiesreeks n\u00e1 drie agtereenvolgende oorwinnings oor suid-afrika vir die tiende keer ingepalm, en hulle het ook die bledisloebeker n\u00e1 agtereenvolgende oorwinnings oor australi\u00eb gewen. \u2019n onoorwonne wenstreep, wat in 2009 begin het, het 15 wedstryde bereik. ondanks \u2019n tweede plek tydens die 2011-drienasiesreeks, nadat hulle deur australi\u00eb in brisbane geklop is, het die all blacks as eerste span op die w\u00eareldranglys die rugbyw\u00eareldbeker 2011 op eie bodem as gunstelinge betree. die all blacks het die groepfase met tonga, japan, frankryk en kanada onoorwonne be\u00ebindig, en n\u00e1 oorwinnings oor argentini\u00eb (met 33\u201310) en toe australi\u00eb (met 20\u20136), het hulle in die eindstryd op 23 oktober 2011 op edenpark in auckland teen frankryk te staan gekom. nieu-seeland het een drie gedruk en een strafdoel aangeteken en sodoende net-net met 8\u20137 gewen, waardeur die all blacks hul tweede beker n\u00e1 1987 ingepalm het. henry het n\u00e1 die w\u00eareldbekertoernooi as afrigter bedank en is deur sy adjunk steve hansen opgevolg.\n\n\n=== onder steve hansen ===\nargentini\u00eb het in 2012 by die drienasiesreeks aangesluit wat tot die rugbykampioenskap herdoop is. die all blacks het in die eerste toernooi al hul ses wedstryde gewen en die titel ingepalm. hulle het deur die jaar heen onoorwonne gebly en is eers in die laaste wedstryd op twickenham deur engeland geklop. in 2013 het nieu-seeland frankryk vir \u2019n reeks van drie wedstryde gehuisves \u2013 hul eerste ontmoeting sedert die 2011-eindstryd. die all blacks het al drie wedstryde gewen en die 2013-rugbykampioenskapreeks onoorwonne afgesluit. in november 2013 het nieu-seeland die eerste rugbyland van die professionele tydperk geword om \u2019n 100%-wenrekord in \u2019n kalenderjaar te behaal.tydens die 2014-rugbykampioenskapreeks het die all blacks in hul wegwedstryde gelykop teen australi\u00eb gespeel en teen suid-afrika verloor, maar hulle het die ander vier wedstryde van die toernooi gewen. tydens die verkorte 2015-rugbykampioenskapreeks het die all blacks teen australi\u00eb verloor en as naaswenner ge\u00ebindig. hulle het egter \u2019n beduidende terugvegoorwinning in die tweede bledisloetoets behaal en toe die trofee behou. die all blacks het die rugbyw\u00eareldbeker 2015 in engeland as verdedigende kampioen betree en tydens die groepfase na oorwinnings oor argentini\u00eb, namibi\u00eb, tonga en georgi\u00eb weereens onoorwonne gebly. in die kwarteindstryd het hulle die gevreesde teenstander frankryk met 62\u201313 verslaan, tot dusver die hoogste oorwinning tydens die uitklopfase. die all blacks het suid-afrika naelskraap met 20\u201318 in die halfeindstryd en australi\u00eb met 34\u201317 in die eindstryd geklop om sodoende die eerste land geword wat die titel verdedig en ook vir \u2019n derde keer ingepalm het.die all blacks, onder die nuwe kaptein en nommer 8, kieran read, en adjunkkaptein en heelagter ben smith, het ook tydens die 2016-rugbykampioenskapreeks onoorwonne gebly en by elke wedstryd die bonuspunt behaal. beide smith en die vleuel israel dagg was met vyf drie\u00eb elk die beste driedrukkers van di\u00e9 toernooi, terwyl die eerste vyf-agtste beauden barrett met 81 die meeste punte tydens die toernooi aangeteken het. tydens die 2016 eindjaarrugbytoetsreeks het die all blacks hul eerste wedstryd in 111 jaar se wedywering teen ierland verloor en is met 29\u201340 op soldier field in chicago geklop. nieu-seeland het vir di\u00e9 nederlaag wraak geneem en in die terugspel een week later ierland in dublin met 21\u20139 verslaan.in 2017 het die britse en ierse leeus vir die tweede keer van die professionele tydperk na nieu-seeland getoer. die reeks het in \u2019n gelykop ge\u00ebindig, nadat die all blacks en die leeus \u2019n 1\u20131\u20131 aangeteken het. die all blacks het die eerste toets met 30\u201315 gewen, die leeus die tweede met 24\u201321, en die laaste toets was \u2019n 15\u201315-gelykop. nes die 2005-toer was hierdie leeus-toer met omstredenheid geteister, soos die leeus se taktiek (onder die nieu-seelandse afrigter warren gatland), die toon van plaaslike mediadekking, die rooikaart teen sonny bill williams in die tweede toets asook die speelbeheer van die franse skeidsregters romain poite en j\u00e9r\u00f4me garc\u00e8s is al debatteerbaar. die gelykop van die toetsreeks, saam met die nederlaag teen ierland die vorige jaar het volgens sommige persberigte daarop gedui dat die span swakker word en die noordelike halfrond nader beweeg. huleadle het egter die 2017-rugbykampioenskapreeks onoorwonne gewen en ook die bledisloebeker ingepalm, nadat die all black australi\u00eb twee keer geklop het. in oktober het nieu-seeland in die laaste bledisloetoets op suncorpstadion in brisbane \u2019n verrassende 23\u201318-nederlaag teen australia gely. tydens die 2017 eindjaarrugbytoetsreeks het die all blacks met die britse barbarians 32\u201321, frankryk 38\u201318, skotland 22\u201317 en wallis 33\u201318 afgereken.met die afskop van die 2018-seisoen het die all black tydens die franse toer die reeks 3\u20130 beklink, en hul eerste wedstryde van die 2018-rugbykampioenskapreeks teen australi\u00eb 38\u201313 en 40\u201312 gewen om sodoende die bledisloebeker te behou. \u2019n ander maklike 46\u201324-oorwinning oor argentini\u00eb het gevolg, maar die all blacks is vervolgens deur die springbokke vir die eerste keer sedert 2009 tuis in wellington in \u2019n taai wedstryd met 34\u201336 geklop, voordat hulle weer met argentini\u00eb 35\u201317 afgereken het. in die terugwedstryd teen suid-afrika in pretoria het die all blacks vir die grootste deel van die wedstryd gesukkel, maar laat in die tweede helfte teruggekom om die wedstryd met 32\u201330 te beklink. hulle sou later nog \u2019n verpletterende 37\u201320-oorwinning oor australi\u00eb in jokohama aanteken en sodoende \u2019n suiwer bledisloereeks verseker. \u2019n ontwikkelingspan het aangebly om japan met 31\u201369 te klop, terwyl die eerste span vir die 2018 eindjaarrugbytoetsreeks na europa getoer het. dit sou \u2019n taai reeks vir die all blacks word, waartydens hulle engeland net-net met een punt (15\u201316) in \u2019n strawwe wedstryd oorwin het, gevolg deur die tweede nederlaag ooit teen ierland met 16\u20139 onder \u2019n ketelatmosfeer op aviva-stadion in dublin. die all blacks het toe 66\u20133 met itali\u00eb afgereken en sodoende hul reeks met een oorwinning beklink.aan die begin van die 2019-seisoen het die all blacks net die derde plek van die rugbykampioenskapreeks behaal; die eerste keer sedert di\u00e9 toernooi van stapel gestuur is \u2013 die laaste keer wat nieu-seeland die derde plek (en destyds laaste plek) gemaak het, was tydens die 2004-drienasiesreeks. in die kampioenskap het die all blacks vir die eerste keer sedert 1994 teen die springbokke gelykop ge\u00ebindig, gevolg deur \u2019n rekordnederlaag teen die wallabies met 26\u201347. ondanks die telling het nieu-seeland die bledisloebeker verdedig, nadat hulle in die terugwedstryd met australi\u00eb 36\u20130 afgereken het. die all blacks se eerste wedstryd tydens die rugbyw\u00eareldbeker 2019 in japan teen die springbokke is met spanning verwag en nieu-seeland het met 23\u201313 gese\u00ebvier. aansluitend het nieu-seeland kanada en namibi\u00eb verslaan. hul laaste groepwedstryd teen itali\u00eb is nes twee ander wedstryde weens tifoon hagibis se verwoestinge afgelas en as \u2019n 0\u20130-gelykop geag. n\u00e1 hul oorwinning tydens die kwarteindstryd teen ierland is hulle in die halfeindstryd deur engeland met 19\u20137 verslaan. hulle het daarmee die kans op \u2019n titeldriekuns misgeloop en as troosprys in die klein finale om die derde plek teen wallis te staan gekom. dit was vir beide die nieu-seelandse afrigter steve hansen en die walliese afrigter warren gatland die laaste wedstryd in hul onderskeidelike poste, en hul spanne wou albei met \u2019n goeie wedstryd groet. die all blacks het daarin geslaag en met 40\u201317 gewen. steve hansen is in desember 2019 deur ian foster opgevolg.\n\n\n=== onder ian foster ===\ndie springbokke het vanwe\u00eb die w\u00eareldwye covid-19-pandemie nie aan die 2020-drienasiesreeks deelgeneem nie en die all blacks het di\u00e9 toernooi n\u00e1 twee oorwinnings en nederlae elk beklink, waaronder die eerste nederlaag teen die poemas nog. in die tweede ontmoeting met argentini\u00eb het nieu-seeland wraak geneem en vir die eerste keer enige argentynse punte verhoed. tydens die 2021-rugbykampioenskapreeks het nieu-seeland sy titel n\u00e1 vyf oorwinnings en een nederlaag verdedig. die 2021 eindjaarrugbytoetsreeks het vir nieu-seeland met oorwinnings teen die verenigde state, wallis en itali\u00eb begin, maar daarop het nederlae teen ierland en frankryk gevolg, waarmee die franse die dave gallaher-trofee vir \u2019n tweede keer ingepalm het. tydens die 2022 midjaarrugbytoetsreeks is nieu-seeland vir die eerste keer deur ierland in \u2019n tuisreeks met 1\u20132 verslaan. dit was ook ierland se eerste oorwinnings in nieu-seeland nog. die 2022-rugbykampioenskapreeks kon die all blacks slegs met een bonuspunt meer as die springbokke beklink. tydens die verkorte 2023-rugbykampioenskapreeks het die all blacks n\u00e1 oorwinnings in al hul drie wedstryde hul algehele 20ste titel in di\u00e9 toernooi se geskiedenis ingepalm. in hul laaste opwarmingswedstryd voor die rugbyw\u00eareldbeker 2023 in frankryk het nieu-seeland teen hul aartsvyand suid-afrika op twickenham met 7\u201335 hul ergste nederlaag in hul geskiedenis gely. die all blacks was vir die hooftoernooi tradisioneel een van die gunstelinge op die titel. in die openingswedstryd het die all blacks teen die medegunsteling en gasheer frankryk hul grootste nederlaag nog in \u2019n toernooi en hul eerste in die groepfase gely (met 13\u201327). die all blacks kon egter herstel en die groepfase met maklike oorwinnings teen namibi\u00eb (met 71\u20133), itali\u00eb (met 96\u201317) en uruguay (met 73\u20130) afsluit. in die kwarteindstryd het hulle met ierland nog \u2019n gunsteling ontmoet en kon \u2019n naelskraapse 28\u201324-oorwinning behaal. in die halfeindstryd het die all blacks argentini\u00eb met 44\u20136 oorrompel en die eerste span geword wat vyf eindstryde gehaal het. hier het hulle die aartsvyand suid-afrika ontmoet, waarby een span vir die eerste keer die vierde w\u00eareldbekertitel kon inpalm. in een van die nouste eindstryde nog het nieu-seeland met 11\u201312 verloor, waartydens die kaptein sam cane die eerste speler geword het wat \u2019n rooikaart in \u2019n eindstryd ontvang het.\n\n\n== die bynaam \u201eall blacks\u201c ==\nbilly wallace, die laaste oorblywende speler van die 1905/06-original all blacks, het in 1955 in \u2019n onderhoud vertel, dat \u2019n joernalis van die koerant daily mail na afloop van die wedstryd teen hartlepool na die nieu-seelandse span as \u201eall backs\u201c verwys het. di\u00e9 joernalis het die gewoonlik swaar en groot voorspelers bedoel, wat in teenstelling met hul teenstanders vinnig en rats was en die bal net s\u00f3 goed soos die agterspelers bemeester het, asof hulle almal sou speel soos die agterspan (as if they were all backs, \u201casof almal agterspelers was\u201d). wallace het verder beweer, dat weens \u2019n tikfout in \u2019n artikel voor die komende speel teen somerset almal na die span net as \u201call blacks\u201d verwys het.wallace se verduideliking word vandag algemeen verwerp, aangesien vir die tydperk van 1905/06 geen engelse koerant beskikbaar is wat die term \u201call backs\u201d gebruik nie. die term \u201call backs\u201d word wel in \u2019n verslag deur die plaaslike koerant northern daily mail n\u00e1 die wedstryd teen hartlepool gebruik, wat vervolgens deur die daily mail se nasionale uitgawe oorgeneem is. auteur van di\u00e9 artikel is j. a. buttery, die daily mail se rugbyverslaggewer tydens die nieu-seelandse toer, wat met die bynaam na die in geheel en al swart geklee span (met uitsondering van die silwerfaring) verwys het.\n\n\n== all black-trui ==\ndie huidige nieu-seelandse trui is heeltemal swart (na di\u00e9 trui word soms as die \u201cswartste\u201d trui ooit verwys), met uitsondering van die borg se kenteken en die nzru se silwervaring op die embleem. die 1884-nieu-seeland-toer na australi\u00eb was die eerste oorsese rugbytoer vir nieu-seeland en het heeltemal ander truie as vandag s\u2019n gesien. destyds het die span \u2019n donkerblou hemp met \u2019n goue varing op die linkerkant van die trui aangetrek. in 1893 het die nzru op hul jaarlikse algemene vergadering bepaal dat die trui uit \u2019n swart hemp met \u2019n silwervaring op en wit poefbroeke sal bestaan. historiese prente toon egter dat wit broeke gedurende die vroe\u00eb jare gedra is. iewers tussen 1897 en 1901 is die trui verander; die span wat in 1901 teen nieu-suid-wallis te staan gekom het, het \u2019n swart hemp sonder kraag en \u2019n silwervaring gedra.sedert 2000 vertoon nieu-seeland tydens hul eindjaarrugbytoetsreekse in frankryk \u2019n geborduurde herinneringspapawer op hul truimou. die papawer het die anzac-soldate wat aan die strande van gallipoli gesneuwel het ge\u00eber. kaptein richie mccaw het ges\u00ea \u201cons wil die oorsese diens van nieu-seelanders gedenk. dit is \u2019n belangrike deel van ons geskiedenis as \u2019n land en as \u2019n span.\u201dgedurende die rugbyw\u00eareldbeker 2011 het die all blacks \u2019n geborduurde webb ellis-beker op die mou van hul trui met die jaar \u201c1987\u201d onderaan in herinnering aan hul eerste w\u00eareldtitel vertoon. elkeen van die vier spanne wat voorheen die toernooi gewen het, het dieselfde detail op hul truie getoon.adidas betaal aan die nzrfu $200 miljoen oor nege jaar, in verwagting dat nieu-seeland omtrent 75% van hul wedstryde kan wen. nike het in 1996 ook aansoek gedoen om die all blacks te borg, maar het eerder met tiger woods saamgegaan.die wegtrui was tradisioneel wit met swart broeke. nadat die all blacks vir \u2019n aantal jare in \u2019n alternatiewe trui met \u2019n grys hemp en swart broeke uitgedraf het, het die nzru in mei 2009 \u2019n terugkeer na die tradisionele wit truie met swart broeke aangekondig. vir hul wedstryd teen die springbokke op 30 julie 2011 in wellington het die all blacks se trui \u2019n wit kraag in eerbetoon vir die span wat die 1987-w\u00eareldbeker gewen het getoon. net selde speel die all blacks hul wegwedstryde nie in swart nie, veral as hulle teen spanne te staan kom wat tradisioneel ook in donker kleure speel (byvoorbeeld die skotse donkerblou). in 2006 is die wit trui met \u2019n grys vervang, maar drie jaar later het hulle dit weer met die gewone wit trui vervang.\nin 2012 het die nzru \u2019n omstrede stap gedoen en die amerikaanse versekerings- en finansi\u00ebledienstemaatskappy, aig, toegelaat om hulself op die sentrale bodeel van die all black-trui te adverteer. in ruil daarvoor sou die nzru \u2019n geheime, direkte finansi\u00eble borgskap met \u2019n waarde van sowat $80 miljoen oor vyf jaar verkry. nadat aig besluit het om nie sy borgooreenkoms met die span te verleng nie, is aangekondig dat die altrad group vanaf 2022 die all blacks se nuwe hoofborg sou wees met \u2019n sesjaarooreenkoms ter waarde van meer as $120 miljoen. steinlager was die eerste borg wat, tussen 1994 en 1999, op die all blacks se trui verskyn het, op die linkerbors van die trui (anderkant die silwervaring); voordat in 1999 adidas as verskaffer oorgeneem het.\nadidas tree sedert die 1999-drienasiesreeks as nieu-seeland se truivervardiger op, nadat hulle by canterbury oorgeneem het, wat sedert 1924 die truie vervaardig het. n\u00e1 die vrystelling van \u2019n spesiale trui vir die komende drie toetse teen die britse en ierse leeus is in junie 2017 aangekondig dat die vennootskap tussen die all blacks en adidas tot minstens 2023 uitgebrei is.\n\n\n== tuisstadions ==\n\nnes ander vername rugbylande soos argentini\u00eb, australi\u00eb, frankryk en suid-afrika beskik nieu-seeland oor geen amptelike tuisstadion vir sy nasionale span nie. die all blacks span vir hul toetse eerder \u2019n verskeidenheid stadions dwarsdeur nieu-seeland in. veral edenpark in auckland, westpacstadion in wellington und die waikatostadion in hamilton word gereeld vir toetswedstryde gebruik.\nvoor die oprigting van die westpacstadion in 1999 was wellington se toetsstadion athletic park. athletic park het die eerste all blacks-toets in nieu-seeland teen groot-brittanje in 1904 gehuisves. hul eerste tuistoets buite die hoofsentra auckland, christchurch, dunedin en wellington is in 1996 op mcleanpark in napier gespeel. edenpark het albei eindstryde van die rugbyw\u00eareldbekertoernooie in 1987 en 2011 aangebied.\nbeide edenpark en lancasterpark is met die oog op die rugbyw\u00eareldbeker 2011 opgeknap en hulle kapasiteite is verhoog. die nieu-seelandse regering het alternatiewelik vir die uitbreiding van edenpark die oprigting van \u2019n nasionale stadion by die ou hawe van auckland voorgestel. di\u00e9 voorstel het is egter deur die owerhede in auckland en die streek verwerp en is einde november 2006 laat vaar. destyds het die nzru carisbrook nie langer as \u2019n geskikte toetsstadion beskou nie, en \u2019n bedekte sportstadion is as vervanging voorgestel. die stad dunedin het die nuwe stadion in maart 2008 goedgekeur, die verkryging van grond het van augustus tot oktober daardie jaar plaasgevind, en die nuwe stadion is in augustus 2011 ingewy, net betyds vir die rugbyw\u00eareldbeker.\nlancasterpark is tydens die christchurch-aardbewing in februarie 2011 ernstig beskadig, met krake in sommige staanplekke en die speeloppervlak is deur oorvloedig erg beskadig, maar ook die infrastruktuur en strate rondom di\u00e9 stadion. as gevolg van die groot skade is al die wedstryde, wat in christchurch beplan was, na ander plekke verskuif. toetsrugby het in 2012 na christchurch se rugby league park teruggekeer. alhoewel die staanplekke op daardie stadion ernstig beskadig is, sodat hulle afgebreek moes word, was die skade aan die infrastruktuur heelwat minder as by lancasterpark, en die speeloppervlak het die aardbewing relatief onbeskadig oorleef. die stadion is herbou met \u2019n permanente sitplekkapasiteit van 17 000, met tydelike sitplekke vir \u2019n bykomende 9 000 toeskouers.\n\n\n=== rugbyw\u00eareldbekerstadions ===\ndie eerste rugbyw\u00eareldbeker 1987 is saam deur australi\u00eb en nieu-seeland aangebied. van die wedstryde was soos volg opgedeel: vyf wedstryde van groep 2, asook al die wedstryde van beide groep 3 (wat die all blacks ingesluit het) en groep 4 is dwarsdeur nieu-seeland aangebied. daarbenewens is een kwarteindstryd elk in auckland en christchurch, asook die klein finale om die derde plek in rotorua en die eindstryd tussen die all blacks en frankryk in auckland aangebied. nieu-seeland het altesaam 21 wedstryde gehuisves, met die oorblywende elf wedstryde wat in australi\u00eb gespeel is. van nieu-seeland se ander stadions tydens di\u00e9 toernooi was: athletic park in wellington, lancasterpark in christchurch, carisbrook in dunedin, mcleanpark in napier, waikatostadion in hamilton, rugby park in invercargill en showgrounds-ovaal in palmerston north.\ndie rugbyw\u00eareldbeker 2003 sou oorspronklik oor deur beide australi\u00eb en nieu-seeland aangebied word, maar n\u00e1 \u2019n dispuut tussen die nieu-seelandse rugbyunie en die irr is australi\u00eb as alleenlike gasheer aangewys. nieu-seeland sou oorspronklik 23 van die 48 wedstryde huisves, maar is van hul gasheerregte ontneem.die rugbyw\u00eareldbeker 2011 is dwarsdeur nieu-seeland aangebied. die 48 wedstryde is in 13 stadions gehuisves, met edenpark in auckland wat die openingswedstryd, die halfeindrondte, die klein finale om die derde plek en die eindstryd tussen die all blacks en frankryk aangebied het. van nieu-seeland se ander stadions tydens di\u00e9 toernooi was: westpac in wellington, otago in dunedin, north harbour in auckland, waikatostadion in hamilton, rotorua int\u2019l stadion in rotorua, yarrowstadion in nieu-plymouth, trafalgarpark in nelson, rugby park in invercargill, okarapark in whangarei, mcleanpark in napier en showgrounds-ovaal in palmerston north.\n\n\n== haka ==\ndie all blacks voer \u2019n haka (\u2019n m\u0101ori-oorlogsdans) voor elke toetswedstryd uit wat as \u2019n motivering vir hulleself en \u2019n intimidasie van hul teenstanders dien. die haka word soms as \u2019n uitnodiging vir \u2019n geveg beskryf. die haka word met nieu-seeland geassosieer sedert \u2019n toer van nieu-suid-wallis in 1888/89. die nieu-seelandse \u201cnative\u201d-span (die span wat in brittanje, australi\u00eb en nieu-seeland getoer het in 1888 en 1889) het die ake ake kia kaha gebruik en die 1903-span in australi\u00eb het \u2019n spottende haka, tupoto koe, kangaru! gebruik. die 1905-all blacks het die tradisie begin om die ka mate te gebruik en teen 1914 was dit goed gevestig in nieu-seelandse rugby. die 1924-all blacks het \u2019n spesiaal gekomponeerde haka, kia whaka-ngawari, gebruik, maar later het die all blacks weer teruggeval op die ka mate. die haka is tot in 1986 veral buite nieu-seeland opgevoer, maar sedert die rugbyw\u00eareldbeker 1987 ook op eie bodem. dit moes egter geoefen word om 'n ritmiese akkuraatheid en intensiteit wat voorheen ontbreek het, te bereik. die spelers wayne shelford en hika reid het hierin \u2019n sleutelrol gespeel.in augustus 2005, voor die drienasiestoets tussen nieu-seeland en suid-afrika op carisbrook in dunedin, het die all blacks \u2019n ander haka, kapa o pango, uitgevoer. kapa o pango was \u2019n haka wat spesiaal deur derek lardelli ontwikkel is en \u201c...ontwerp is om die multi-kulturele aard van kontempor\u00eare nieu-seeland te reflekteer \u2014 in besonder die invloed van polinesiese kulture\u201d. kapa o pango is bedoel om gebruik te word by spesiale geleenthede en nie om die ka mate te vervang nie. kapa o pango eindig met \u2019n \u201ckeel-afsny\u201d-aksie wat \u2019n bron van omstredenheid was en gelei het tot aantygings dat kapa o pango geweld aanmoedig wat die verkeerde boodskap aan all blacks-ondersteuners sou stuur. volgens die \u201ckapo o pango\u201d-komponis, derek lardelli, stel die gebaar die \u201ctrek van lewenskragtige energie in die longe en hart in\u201d voor.indien die all blacks in wellington speel, word uit respek teenoor te rauparaha altyd die ka mate uitgevoer. by ander speelplekke besluit die kaptein en die haka se leier gedurende die dae voor die wedstryd op die haka wat wat die beste pas by die bui van die spel.in november 2006, by die millennium-stadion in cardiff, het die all blacks die haka in hulle kleedkamers voor die wedstryd uitgevoer, in plaas van net voor die afskop. die walliese rugbyunie wou gehad het dat die walliese volkslied gesing moes word n\u00e1 die uitvoering van die haka. die all blacks wou nie instem tot die versoek nie en het daarom die haka in hulle kleedkamers uitgevoer.ander nasionale spanne uit eilandstate in die stille oseaan-gebied voer soortgelyke oorlogsdanse voor internasionale wedstryde uit; dit sluit in samoa se weergawe van die haka, tonga se sipi tau en fidji se cibi. suid-afrika se springbokke het ook al oorweg om \u2019n zoeloe-oorlogsdans as deel van die voorwedstrydverrigtinge in te voer.die \u201cka mate\u201d-haka begin algemeen met \u2019n stel van vyf voorbereidingsinstruksies wat deur die leier geskree word, voordat die hele span by hom aansluit:\n\n\n== toetswedstryde ==\ndie all blacks het teen elke teenstander \u2019n positiewe wenrekord. nieu-seeland het 488 van sy 634 toetswedstryde gewen, \u2019n wenrekord van 76,97%. daarmee is die all blacks die suksesvolste nasionale rugbyspan w\u00eareldwyd. drie nasionale spanne, wat deur w\u00eareldrugby as \u2019n vlak-een-span geag word, het nog nooit teen die all blacks \u2019n oorwinning aangeteken nie (itali\u00eb, japan en skotland). die slegste wenrekord het die all blacks teen die suid-afrikaanse springbokke (59,43%). sedert die bekendstelling van w\u00eareldrugby se ranglys in oktober 2003 was nieu-seeland oorwegend op die eerste plek. nieu-seeland se statistieke in toetswedstryde teen al die lande, in alfabetiese volgorde, is soos volg (korrek in oktober 2023):\nwedstryde teen verskeie saamgestelde spanne tydens oorsese toere van die amateurtydperk en die deur nieu-seeland rugby nieerkende wedstryde teen die nieu-suid-walliese waratahs (1920\u20131928) is nie in die lys nie. wedstryde teen die britse barbarians word deur nieu-seeland rugby ook nie as sulks erken nie.\n\n\n== wedywering met ander nasionale spanne ==\n\n\n=== noordelike halfrond ===\nnes die ander rugbylande van die suidelike halfrond handhaaf nieu-seeland \u2019n wedywering met die nasionale spanne van die noordelike halfrond. net s\u00f3 het nieu-seeland tydens twee van sy eindstrydverskynings teen frankryk te staan gekom (in 1987 en 2011), wat hulle albei kon wen. sedert 2000 ding nieu-seeland en frankryk mee om die dave gallaher-trofee en sedert 2008 ding nieu-seeland en engeland mee om die hillary-skild.\n\n\n=== suid-afrika ===\nsedert die eerste ontmoeting in 1921 op nieu-seelandse bodem handhaaf die springbokke en die all blacks, wat albei as die beste nasionale rugbyspanne w\u00eareldwyd beskou word, \u2019n intensiewe wedywering. reeds destyds is albei spanne as die bestes beskou, wat deur die gelykopuitslag van die eerste toetsreeks bevestig is. die tweede toetsreeks tydens die teenbesoek van 1928 in suid-afrika het ook in \u2019n gelykopuitslag ge\u00ebindig. in 1937 het die springbokke daarin geslaag om in nieu-seeland \u2019n toetsreeks teen die all blacks te wen. in 1949 het die springbokke die tuisreeks teen die all blacks met \u2019n negatiewe rekord vir die nieu-seelanders, wat vandag nog bestaan, gewen. in 1956 het die all blacks egter die tuisreeks teen die springbokke gewen. in 1960 was die springbokke weer tydens die tuisreeks teen die all blacks suksesvol; di\u00e9 toer word egter vir politieke rusies as vir sportiewe suksesse onthou. daarna is die wedersydse toetsreekse veral deur die suid-afrikaanse apartheidsbeleid en die gepaardgaande twis oor die all blacks se m\u0101orispelers gekenmerk. tot in die 1980\u2019s is onderlinge toere onderneem, maar hulle het veral politieke weerstand van anti-apartheidsaktiviste ontlok en is vervolgens deur proteste van ander lande begelei. die nieu-seelandse regering se vashou aan die 1976-toer na suid-afrika en die internasionale olimpiese komitee se weiering (rugby was destyds nie \u2019n olimpiese sportsoort nie) om nieu-seeland n\u00e1 proteste deur afrikalande van die olimpiese somerspele 1976 te skors het tot die boikot van di\u00e9 olimpiese spele deur 30 oorwegend afrikalande gelei.eers n\u00e1 die einde van die apartheidsbewind in suid-afrika het die onderlinge wedywering genormaliseer. tot vandag toe het die springbokke net teen die all blacks \u2019n negatiewe wenrekord. die wedywering sluit intussen ook die rugbyw\u00eareldbekertoernooie in, aangesien beide die all blacks en die springbokke die enigste nasionale rugbyspanne was wat die webb ellis-beker al drie keer omhoog kon hou. in 2023 het die springbokke die eerste span geword wat die toernooi vir \u2019n vierde keer kon wen (gedurende altesaam tien rugbyw\u00eareldbekertoernooie). albei spanne het tot dusver tydens ses rugbyw\u00eareldbekertoernooie ontmoet, waarvan die all blacks en die springbokke drie wedstryde elk kon wen. die springbokke se belangrikste oorwinnings was die 1995-eindstryd, toe hulle met 15\u201312 in ekstra tyd gewen het, en die 2023-eindstryd, wat hulle met 12\u201311 kon wen. sedert 1996 ontmoet albei spanne tydens die jaarlikse drienasiesreeks, sedert 2012 die rugbykampioenskap. tydens die 2017-rugbykampioenskapreeks moes die springbokke hul (tot dusver) swaarste nederlaag verduur: 0\u201357 teen die all blacks. in die opwarmingswedstryd voor die rugbyw\u00eareldbeker 2023 op twickenham het die springboke die all blacks hul ergste nederlaag nog toegedien: met 7\u201335.\nas gevolg van die springbokke se geskiedenis as \u2019n suiwer \u201cwit\u201d span het baie suid-afrikaners, wat destyds onder die rassistiese diskriminasie gely het, die all blacks pleks van die springbokke ondersteun, ook oor generasies heen. dit het sy oorsprong in apartheid, toe anti-apartheidsaktiviste by elke geleentheid die teenstander van die springbokke as \u2019n soort weerstand teen die apartheid en sy simbole ondersteun het. n\u00e1 die einde van apartheid is hierdie gedrag deur ander suid-afrikaners egter as \u201conpatrioties\u201d en \u201cverraai\u201d bestempel. sedert die oorwinnings van \u2019n toenemend saamgestel uit \u201cswart\u201d, \u201cwit\u201d en \u201cbruin\u201d spelers sedert die rugbyw\u00eareldbeker 1995, asook herstrukturering in die bestuurspan kon al hoe meer suid-afrikaners van alle etniese agtergronde met die nasionale rugbyspan identifiseer, en daarom het die ondersteuning vir die all blacks of ander spanne minder geword.\n\n\n=== australi\u00eb ===\nsoos in ander sportsoorte (veral krieket, rugby league, netbal en op die statebondspele) handhaaf nieu-seeland \u2019n tradisionele wedywering met die buurland australi\u00eb, waarna dikwels as \u201cwedywering onder sibbes\u201d (sibling rivalry) verwys word. die eerste toetswedstryd tussen albei spanne is tydens die nieu-seelandse besoek aan australi\u00eb in 1903 gespeel. sedert 1932 ding albei spanne mee om die bledisloebeker, een van die oudste trofe\u00eb in internasionale rugby. van die 177 toetswedstryde tot dusver het nieu-seeland 124 gewen, australi\u00eb 45, met agt gelykopuitslae. gedurende w\u00eareldbekertoernooie het albei spanne tot dusver vier keer ontmoet (in 1991, 2003, 2011 en 2015), waarvan albei spanne twee wedstryde elk gewen het. albei lande het al belangrike rugbytoernooie soos die rugbyw\u00eareldbeker 1987 saam aangebied. die rugbyw\u00eareldbeker 2003 is oorspronklik ook aan albei rugbylande toegewys, maar n\u00e1 \u2019n kontraktuele dispuut oor grondtekenregte tussen die nieu-seelandse rugbyunie en die internasionale rugbyraad is australi\u00eb as alleenlike gasheer aangewys. daarbenewens het hulle in die eindstryd van die rugbyw\u00eareldbeker 2015 ontmoet, wat die all blacks gewen het.\n\n\n== rekords ==\n\n\n=== w\u00eareldbekerrekord ===\nalhoewel die all blacks altyd een van die groot gunstelinge is om die vierjaarlikse rugbyw\u00eareldbekertoernooi te wen, het hulle die webb ellis-beker slegs al drie keer ingepalm: tydens die eerste rugbyw\u00eareldbeker 1987 in nieu-seeland en australi\u00eb, tydens die rugbyw\u00eareldbeker 2011 tuis en tydens die rugbyw\u00eareldbeker 2015 in engeland. daarmee het die all blacks die eerste nasionale rugbyspan geword wat die titel verdedig het. in 1991 het hulle die halfeindstryd teen die wallabies verloor en in 1995 die eindstryd teen die springbokke. hul tweede ergste uitslag was in 1999 die vierde plek. in 2003 het hulle weereens die halfeindstryd teen australi\u00eb verloor. hul ergste toernooiverloop was tydens die 2007, toe hulle reeds in die kwarteindstryd deur frankryk uitgeskakel is.\n\n\n=== drienasies/rugbykampioenskap ===\nnieu-seeland se enigste jaarlikse toernooi is die rugbykampioenskap (voorheen die drienasies), waar hulle teen drie ander lande van die suidelike halfrond speel: australi\u00eb en suid-afrika sedert 1996; argentini\u00eb het in 2012 by di\u00e9 toernooi aangesluit. nieu-seeland se rekord van 20 toernooikampioenskappe (1996, 1997, 1999, 2002, 2003, 2005\u20132008, 2010, 2012\u20132014, 2016\u20132018 en 2020\u20132023) en 96 wedstrydoorwinnings is verreweg meer as die rekords van die ander spanne. as deel van die rugbykampioenskap ding die all blacks ook met die wallabies om die bledisloebeker (sedert 1932) en met die springbokke om die vryheidsbeker (sedert 2004) mee.\nbron: espnscrum.com(besoek op 8 oktober 2018, statistiek dus op datum.)\n\nbygewerk op 30 julie 2023bron: espnscrum.com (besoek op 30 julie 2023)\npunte word soos volg toegeken: 4 punte vir \u2019n oorwinning, 2 punte vir \u2019n gelykopuitslag, 0 punte vir \u2019n nederlaag (saam met moontlike bonuspunte), 1 bonuspunt vir ten minste drie drie\u00eb meer as die opponent, 1 bonuspunt vir \u2019n nederlaag met minder as sewe punte.\n\n\n=== ander toetswedstryde ===\ngedurende die amateurtydperk het die all blacks maandelange oorsese toere onderneem, waartydens hulle teen ander nasionale spanne, plaaslike saamgestelde spanne en klubspanne gespeel het. eweneens het oorsese spanne na nieu-seeland getoer. die all blacks het al vier keer \u2019n grand slam behaal, d.w.s. \u2019n oorwinning oor die vier tuisnasies engeland, ierland, skotland en wallis tydens dieselfde toer (die grand slam-toere was in 1978, 2005, 2008 en 2010).\nteen die jaar 2000 het die oorsese toere volgens die ou tradisie tot \u2019n einde gekom, aangesien die professionalisering van die rugbyspel te min tyd vir toere oorlaat (\u2019n uitsondering is die britse en ierse leeus se vierjaarlikse toere). deesdae is toetswedstryde teen die spanne van die noordelike halfrond tweekeer per jaar moontlik. gedurende juniemaand se midjaarrugbytoetsreeks vertrek europese spanne na nieu-seeland en gedurende novembermaand se eindjaarrugbytoetsreeks reis die all blacks na europa.\neen van die mees tradisionele trofee in internasionale rugby is die bledisloebeker. australi\u00eb en nieu-seeland ding sedert 1932 om di\u00e9 beker mee, sedert 1996 tydens die drienasiesreeks en sedert 2012 as deel van die rugbykampioenskap. tydens di\u00e9 toernooi ding nieu-seeland sedert 2004 ook met suid-afrika om die vryheidsbeker mee. sedert 2000 ding nieu-seeland en frankryk mee om die dave gallaher-trofee (genoem na david \u201edave\u201c gallaher, die kaptein van die original all blacks van 1905/06, wie tydens die eerste w\u00eareldoorlog in frankryk gesneuwel het) en hulle moes di\u00e9 trofee in 2009 en 2021 oorhandig. sedert 2008 ding nieu-seeland en engeland mee om die hillary-skild (genoem na die in 2008 oorlede edmund hillary) wat die all blacks net in 2012 moes oorhandig.\n\n\n== spelers ==\n\n\n=== huidige span ===\ndie volgende spelers het die all blacks-span gevorm tydens die rugbyw\u00eareldbeker 2023:\n\n\n=== bekende spelers ===\n18 voormalige nieu-seelandse spelers is vir hul uitstekende prestasies in w\u00eareldrugby se heldesaal opgeneem:\ndaarbenewens is die w\u00eareldkampioenafrigter graham henry en die span new zealand natives ingeskryf. 14 spelers is tweeledige w\u00eareldkampioene: dan carter, ben franks, owen franks, jerome kaino, richie mccaw, keven mealamu, ma\u2019a nonu, kieran read, colin slade, conrad smith, victor vito, sam whitelock, sonny bill williams en tony woodcock (almal in 2011 en in 2015). w\u00eareldrugby het vyf spelers as speler van die jaar benoem: dan carter (in 2005, 2012 en 2015), richie mccaw (in 2006, 2009 en 2010), kieran read (in 2013), brodie retallick (in 2014), beauden barrett (in 2016 en 2017) en ardie savea (in 2023).\n\n\n=== spelerstatistieke ===\nvervolgens die belangrikste statistieke van die all blacks se spelers. die spelers wat met * gekenmerk is, is nog aktief en kan hul statistieke verbeter. die verskil tussen die aantal wedstryde en die aantal toetswedstryde is \u2019n gevolg van die all blacks se groot aantal wedstryde teen plaaslike spanne en keurspanne tydens oorsese toere in die amateurtydperk.\n(korrek teen oktober 2023)\n\n\n== afrigters ==\naangesien die definisie en rol van afrigters tot die suid-afrikaanse toer in 1949 baie uiteenlopend was, bevat die volgende tabel slegs afrigters wat sedertdien benoem is. sedert die begin af was al die all blacks se afrigters nieu-seelanders.\n\n\n== toekennings ==\ndie italiaanse sporttydskrif gazzetta dello sport het die all blacks in 2005 as \u201cw\u00eareldspan van die jaar\u201d aangewys. die internasionale rugbyraad, sedert 2014 w\u00eareldrugby, het die all blacks elf keer as \u201cspan van die jaar\u201d benoem (in 2005, 2006, 2008, 2010, 2011, 2012, 2013, 2014, 2015 en 2016). die all blacks het ook die laureus w\u00eareldsporttoekennings as \u201cspan van die jaar\u201d ontvang (in 2016).\n\n\n== sien ook ==\n\nnieu-seelandse nasionale krieketspan\n\n\n== verwysings ==\n\n\n== verdere leesstof ==\n(en)  winston mccarthy (1968). haka! the all blacks story. london: pelham books. isbn 978-0-7207-0206-4.\n(de)  james kerr (2021). das geheimnis der all blacks. gr\u00fcnwald: copress verlag. isbn 978-3-7679-1230-4.\n(en)  terry mclean (1987). new zealand rugby legends. auckland: moa publications. isbn 0-908570-15-5.\n(en)  greg ryan (1993). forerunners of the all blacks. christchurch: canterbury university press. isbn 0-908812-30-2.\n(en)  grant harding, david williams (2000). the toughest of them all: new zealand and south africa, the struggle for rugby supremacy. auckland/new york: penguin books. isbn 0-14-029577-1.\n(en)  ron palenski (2003). century in black: 100 years of all black test rugby. auckland: hodder moa beckett publishers. isbn 1-86958-937-8.\n(en)  phil gifford (2004). the passion: the stories behind 125 years of canterbury rugby. christchurch: wilson scott publishing. isbn 0-9582535-1-x.\n(en)  bob howitt (2005). sanzar saga: ten years of super 12 and tri-nations rugby. new york: harpercollins publishers. isbn 1-86950-566-2.\n(en)  max howell (2005). born to lead: wallaby test captains. north harbour: celebrity books. isbn 1-877252-18-2.\n(fr)  ian borthwick (2006). france/all blacks: 100 ans de rencontres. papeete: au vent des \u00eeles. isbn 2-915654-07-7.\n(en)  malcolm mulholland (2009). beneath the maori moon: an illustrated history of maori rugby. wellington: huia publishers. isbn 978-1-86969-305-3.\n(en)  sean fagan (2013). the first lions of rugby. richmond: slattery media group. isbn 978-0-9875002-7-4.\n\n\n== eksterne skakels ==\n(en)  amptelike webwerf van die all blacks\n(en)  amptelike webwerf van nieu-seeland rugby\n(en)  nieu-seeland by w\u00eareldrugby\n(en)  nieu-seeland op planet rugby"