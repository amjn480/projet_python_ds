"l'homeopatia (de l'alemany hom\u00f6opathie, i al seu torn del grec \u1f41\u03bc\u03bf\u1fd6\u03bf\u03c2, homoios, \u00absimilar\u00bb, i \u03c0\u03ac\u03b8\u03b5\u03b9\u03b1, p\u00e1theia, \u00abmalaltia\u00bb, \u00abpatiment\u00bb) \u00e9s un sistema de medicina alternativa considerat una pseudoter\u00e0pia basada en una pseudoci\u00e8ncia que empra preparats sense ingredients qu\u00edmicament actius. la teoria de l'homeopatia va ser desenvolupada el 1796 pel metge sax\u00f3 samuel hahnemann (1755-1843), segons el qual una subst\u00e0ncia que causa els s\u00edmptomes d'una malaltia tamb\u00e9 els pot curar. els preparats homeop\u00e0tics no tenen cap efectivitat m\u00e9s enll\u00e0 del placebo, tal com han concl\u00f2s nombroses institucions com el ministeri de sanitat espanyol o els instituts nacionals de la salut dels estats units.\nhahnemann creia que les causes subjacents de les malalties eren fen\u00f2mens que ell anomenava miasmes, i que els remeis els tractaven. els remeis es preparen diluint repetidament una determinada subst\u00e0ncia en alcohol o aigua destil\u00b7lada, seguit d'una sacsejada. normalment la diluci\u00f3 continua molt m\u00e9s enll\u00e0 del punt en qu\u00e8 ja no queden mol\u00e8cules de la subst\u00e0ncia original. per seleccionar els remeis, els home\u00f2pates consulten llibres de refer\u00e8ncia coneguts com a repertoris, i tenen en compte la totalitat dels s\u00edmptomes del pacient, les caracter\u00edstiques personals, l'estat f\u00edsic i psicol\u00f2gic, i la seva hist\u00f2ria. hahnemann va proposar l'homeopatia com una alternativa m\u00e9s benigna i moderada a la medicina de l'\u00e8poca, basada encara en la teoria dels humors hipocr\u00e0tica i que utilitzava la sagnia i la purgaci\u00f3 com a principals eines.\nl'homeopatia ignora el m\u00e8tode cient\u00edfic i es basa, en canvi, en fonaments filos\u00f2fics axiom\u00e0tics, de manera que no se la considera una ci\u00e8ncia. la comunitat cient\u00edfica es refereix a l'homeopatia com una ximpleria, xarlatanisme o una farsa, i la pr\u00e0ctica homeop\u00e0tica ha estat criticada com a poc \u00e8tica. els axiomes de l'homeopatia s'han refutat durant molt temps i no tenen cap plausibilitat biol\u00f2gica. tot i que alguns assaigs cl\u00ednics han produ\u00eft resultats positius, les revisions sistem\u00e0tiques han revelat que aix\u00f2 \u00e9s per la casualitat, m\u00e8todes d'investigaci\u00f3 deficients, i informaci\u00f3 esbiaixada. els mecanismes d'acci\u00f3 dels remeis homeop\u00e0tics postulats per l'homeopatia no solament s\u00f3n cient\u00edficament inversemblants, sin\u00f3 prohibits per les lleis de la f\u00edsica.\n\n\n== hist\u00f2ria ==\na l'origen, l'homeopatia va ser un m\u00e8tode de tractament de malalties ideat pel metge alemany samuel hahnemann a la fi del segle xviii i principis de xix. va ser refinat de manera significativa i popularitzat pel nord-americ\u00e0 james tyler kent. es basa en la hip\u00f2tesi que cada element, planta i compost mineral pot, si s'ingereix o aplica, produir certs s\u00edmptomes. hahnemann creia que, diluint aquestes subst\u00e0ncies d'una manera sistem\u00e0tica, arribaria a la veritable ess\u00e8ncia de la subst\u00e0ncia. hahnemann va descriure aquest proc\u00e9s de diluci\u00f3 com a \"potenciaci\u00f3\" (en alemany, potenziert) de la subst\u00e0ncia. aquestes quantitats dilu\u00efdes podrien usar-se per a tractar tots els s\u00edmptomes que se sap que produeixen.\n\n\n=== context hist\u00f2ric ===\nels home\u00f2pates han afirmat que hip\u00f2crates, al voltant de l'any 400 ac, \"potser va originar l'homeopatia\" quan es va prescriure a ell mateix una petita dosi d'arrel de mandr\u00e0gora \u2014que en dosis grans produeix mania\u2014 per tractar la pr\u00f2pia mania. al segle xvi, paracels, pioner de la farmacologia, va declarar que petites dosis \u00abd'all\u00f2 que fa emmalaltir un home tamb\u00e9 el cura\u00bb. al segle xviii samuel hahnemann (1755-1843) va donar el nom a l'homeopatia i en van ampliar els principis. en aquell temps, la medicina convencional utilitzava m\u00e8todes com les sagnies i purgues i administrava mescles complexes, com la melassa de ven\u00e8cia, feta a partir de 64 subst\u00e0ncies que inclo\u00efen l'opi, la mirra i la carn d'escur\u00e7\u00f3. aquests tractaments sovint empitjoraven els s\u00edmptomes i, de vegades, resultaven ser fatals. hahnemann va rebutjar aquestes pr\u00e0ctiques \u2014que havien estat enaltides durant segles\u2014 com a irracionals i no recomanables. en canvi, va defensar l'\u00fas de medicaments individuals en dosis m\u00e9s baixes i va promoure una visi\u00f3 immaterial i vitalista del funcionament dels organismes vius, en creure que les malalties tenen causes espirituals, a m\u00e9s de f\u00edsiques.\n\n\n=== el concepte de hahnemann ===\n\nel terme \"homeopatia\" va ser encunyat per hahnemann i va apar\u00e8ixer impr\u00e8s per primera vegada el 1807.hahnemann va concebre l'homeopatia durant la traducci\u00f3 a l'alemany d'un tractat m\u00e8dic del metge i qu\u00edmic escoc\u00e8s william cullen. com a esc\u00e8ptic de la teoria de cullen sobre l'\u00fas de la cincona per curar la mal\u00e0ria, hahnemann va ingerir part de l'escor\u00e7a per a investigar qu\u00e8 passaria. va experimentar febre, calfreds i dolor en les articulacions: s\u00edmptomes similars als de la mateixa mal\u00e0ria. a partir d'aix\u00f2, hahnemann va passar a creure que tots els medicaments efica\u00e7os produeixen s\u00edmptomes en individus sans similars als de les malalties que tracten, d'acord amb el principi de similitud que havia estat proposat pels metges antics. una revisi\u00f3 dels efectes de menjar l'escor\u00e7a de cincona, feta per oliver wendell holmes i publicada el 1861, no va aconseguir reproduir els s\u00edmptomes que hahnemann havia esmentat,\ntot refutant el principi de similitud de hahnemann i convertint-lo en un postulat m\u00e9s que una llei de la natura. els treballs cient\u00edfics posteriors mostren que la cincona cura la mal\u00e0ria perqu\u00e8 cont\u00e9 quinina, que mata el par\u00e0sit plasmodi falc\u00edpar causant de la malaltia; el mecanisme d'acci\u00f3 no est\u00e0 relacionat amb els s\u00edmptomes de cinconisme.\n\n\n==== proves homeop\u00e0tiques ====\nhahnemann va comen\u00e7ar a provar els efectes que les subst\u00e0ncies produeixen en els \u00e9ssers humans, un procediment que m\u00e9s endavant es coneixeria com a proves homeop\u00e0tiques. aquestes proves requerien que els subjectes provessin els efectes de les subst\u00e0ncies que ingerien i n'enregistressin amb claredat tots els seus s\u00edmptomes, aix\u00ed com les condicions en qu\u00e8 apareixien. el 1805 es va publicar una col\u00b7lecci\u00f3 de proves; i el 1810, un segon conjunt de 65 remeis va apar\u00e8ixer al seu llibre, materia medica pura.com que hahnemann creia que grans dosis de medicaments que causessin s\u00edmptomes similars nom\u00e9s agreujarien la malaltia, va advocar per dilucions extremes de les subst\u00e0ncies; va idear una t\u00e8cnica per fer dilucions que creia que preservava les propietats terap\u00e8utiques d'una subst\u00e0ncia, mentre n'eliminava els seus efectes nocius. hahnemann creia que aquest proc\u00e9s despertava i millorava \"els poders medicinals espirituals de les subst\u00e0ncies en cru\". va recollir i publicar un resum complet del seu nou sistema m\u00e8dic al seu llibre de 1810, l'organon de l'art de guarir, la sisena edici\u00f3 del qual, publicada el 1921, encara l'utilitzen avui dia els home\u00f2pates.\n\n\n==== miasmes i malaltia ====\na l'organon de l'art de guarir hahnemann va introduir el concepte de miasmes com a \"principis infecciosos\" subjacents a les malalties cr\u00f2niques. hahnemann associava cada miasma amb malalties espec\u00edfiques, i pensava que l'exposici\u00f3 inicial a miasmes causava s\u00edmptomes locals, com ara malalties cut\u00e0nies o ven\u00e8ries; per\u00f2 si, despr\u00e9s d'aquesta exposici\u00f3 inicial, els s\u00edmptomes se suprimien amb medicaci\u00f3, la causa anava m\u00e9s endins i comen\u00e7ava a manifestar-se com a malalties dels \u00f2rgans interns. l'homeopatia sost\u00e9 que el tractament de les malalties mitjan\u00e7ant una oposici\u00f3 directa dels seus s\u00edmptomes, com de vegades es fa en medicina, \u00e9s inefica\u00e7 perqu\u00e8 tota \"malaltia en general es pot remuntar a una tend\u00e8ncia latent, profundament arrelada, cr\u00f2nica o heredit\u00e0ria\". el suposat miasma subjacent continua existint, i les malalties profundes es podrien corregir nom\u00e9s mitjan\u00e7ant l'eliminaci\u00f3 de la pertorbaci\u00f3 m\u00e9s profunda de la for\u00e7a vital.originalment, hahnemann va presentar nom\u00e9s tres miasmes, dels quals el m\u00e9s important era psora (del grec: \"picor\"), descrit com a relacionat amb qualsevol malaltia de picor de la pell, que se suposava que derivava de la sarna suprimida, i del qual s'afirmava que era el fonament de moltes altres malalties: hahnemann creia que psora era la causa de malalties com l'epil\u00e8psia, el c\u00e0ncer, la icter\u00edcia, la sordesa i les cataractes. des de l'\u00e8poca de hahnemann s'han proposat altres miasmes, alguns dels quals reemplacen una o m\u00e9s de les funcions associades a psora, incloent-hi els miasmes de la tuberculosi i del c\u00e0ncer.el principi de la susceptibilitat implicaria que un estat d'\u00e0nim negatiu podria atraure aquestes entitats patol\u00f2giques hipot\u00e8tiques anomenades miasmes, que envairien el cos i produirien s\u00edmptomes de malalties. hahnemann va rebutjar la idea que una malaltia \u00e9s una cosa separada o una entitat invasora, i va insistir sempre que era part d'un \"tot vivent\". hahnemann va encunyar l'expressi\u00f3 medicina al\u00b7lop\u00e0tica, utilitzada per referir-se pejorativament a la medicina tradicional occidental.la teoria dels miasmes de hahnemann segueix sent controvertida i pol\u00e8mica dins de l'homeopatia, fins i tot en els temps moderns. el 1978, anthony campbell, aleshores metge especialista al reial hospital homeop\u00e0tic de londres, va criticar les declaracions de george vithoulkas, que afirmava que la s\u00edfilis, quan es tracta amb antibi\u00f2tics, deriva en s\u00edfilis secund\u00e0ria i terci\u00e0ria amb afectaci\u00f3 del sistema nervi\u00f3s central. campbell va dir que \"la persona corrent desafortunada b\u00e9 podria ser indu\u00efda a error per la ret\u00f2rica de vithoulkas i rebutjar el tractament ortodox\". les declaracions de vithoulkas entren en conflicte amb els estudis cient\u00edfics, que indiquen que el tractament amb penicil\u00b7lina produeix una curaci\u00f3 completa de la s\u00edfilis en m\u00e9s del 90% dels casos.la teoria dels miasmes s'ha criticat com una explicaci\u00f3 desenvolupada per hahnemann per preservar el sistema de l'homeopatia davant dels fracassos del seu tractament, per ser inadequada per cobrir els centenars de tipus de malalties, i per no ser capa\u00e7 d'explicar la predisposici\u00f3 a certes malalties, aix\u00ed com la gen\u00e8tica, els factors ambientals, i la hist\u00f2ria cl\u00ednica \u00fanica de cada pacient.\n\n\n=== segle xix: creixement en popularitat i primeres cr\u00edtiques ===\nl'homeopatia va aconseguir la seva major popularitat durant el segle xix. el doctor john franklin gray (1804-1882) va ser el primer practicant d'homeopatia als estats units, en comen\u00e7ar el 1828 a la ciutat de nova york. el 1830 es van obrir les primeres escoles homeop\u00e0tiques, i durant tot el segle xix van apar\u00e8ixer dotzenes d'institucions homeop\u00e0tiques a europa i els estats units. el 1900 hi havia als estats units 22 col\u00b7legis homeop\u00e0tics i 15.000 professionals. com que la pr\u00e0ctica m\u00e8dica d'aleshores estava basada en tractaments inefica\u00e7os i sovint perillosos, els pacients dels home\u00f2pates sovint tenien millors resultats que els dels metges de l'\u00e8poca. els remeis homeop\u00e0tics, tot i que s\u00f3n inefica\u00e7os, \u00e9s molt dif\u00edcil que causin cap dany, i aix\u00ed els usuaris dels remeis homeop\u00e0tics tenien menys probabilitats de morir pel tractament que se suposava que els estava ajudant. l'\u00e8xit relatiu de l'homeopatia al segle xix podria haver portat a l'abandonament dels tractaments inefica\u00e7os i perjudicials com les sagnies i purgues i haver comen\u00e7at el moviment cap a una medicina m\u00e9s efica\u00e7 basada en la ci\u00e8ncia. una de les raons de la creixent popularitat de l'homeopatia va ser el seu aparent \u00e8xit en el tractament de persones que patien malalties infeccioses epid\u00e8miques. durant les epid\u00e8mies del segle xix de malalties com el c\u00f2lera, les taxes de mortalitat en hospitals homeop\u00e0tics eren sovint m\u00e9s baixes que en els hospitals convencionals, on els tractaments utilitzats en aquell moment eren sovint perjudicials i feien poc o res per combatre les malalties.des de la seva creaci\u00f3, per\u00f2, l'homeopatia va rebre les cr\u00edtiques de la ci\u00e8ncia convencional. sir john forbes, metge de la reina vict\u00f2ria, va dir el 1843 que les dosis extremadament petites de l'homeopatia eren ridiculitzades regularment com a in\u00fatils, \"un ultratge a la ra\u00f3 humana\". james young simpson va dir el 1853 sobre aquests remeis altament dilu\u00efts: \"no hi ha cap ver\u00ed, per fort o poder\u00f3s que sigui, la milmilion\u00e8sima o decilion\u00e8ssima part del qual pugui afectar gens ni mica un home o fer mal a una mosca\". el metge i escriptor nord-americ\u00e0 del segle xix oliver wendell holmes tamb\u00e9 va ser un fort cr\u00edtic de l'homeopatia i el 1842 va publicar un assaig titulat homeopatia i els seus deliris similars. els membres de la societat homeop\u00e0tica francesa van observar el 1867 que alguns dels principals home\u00f2pates d'europa no solament estaven abandonant la pr\u00e0ctica de l'administraci\u00f3 de les dosis infinitesimals, sin\u00f3 que ja tampoc no la defensaven. l'\u00faltima escola als estats units que ensenyava exclusivament l'homeopatia va tancar el 1920.\n\n\n=== retorn a la popularitat al segle xx ===\nsegons paul ulrich unschuld, el r\u00e8gim nazi a alemanya estava fascinat per l'homeopatia, que veia com una alternativa a l'\"escola jueva de medicina\" (en alemany, verjudete schulmedizin). el 1937, el r\u00e8gim va acollir el congr\u00e9s mundial d'homeopatia a berl\u00edn, i va gastar grans sumes de diners en la investigaci\u00f3 dels seus mecanismes, per\u00f2 sense obtenir-ne un resultat positiu. un dels metges home\u00f2pates involucrat amb les investigacions, fritz donner, va fer-ne un informe el 1966, per\u00f2 que no va ser publicat fins al 1996. unschuld sost\u00e9, tamb\u00e9, que l'homeopatia es va mantenir m\u00e9s profundament establerta en el pensament europeu que en el nord-americ\u00e0.als estats units, la llei d'aliments, medicaments i cosm\u00e8tics (en angl\u00e8s: food, drug, and cosmetic act) de 1938 (patrocinada per royal copeland, senador de nova york i metge home\u00f2pata) va recon\u00e8ixer els remeis homeop\u00e0tics com a medicaments. en la d\u00e8cada de 1950, nom\u00e9s hi havia 75 home\u00f2pates exclusius que exercissin als estats units. no obstant aix\u00f2, a mitjans i finals de la d\u00e8cada de 1970, l'homeopatia va fer una reaparici\u00f3 significativa, en part gr\u00e0cies a l'auge del moviment new age, i les vendes d'algunes companyies homeop\u00e0tiques es van multiplicar per deu. l'home\u00f2pata grec george vithoulkas va dur a terme una \"gran quantitat d'investigacions per actualitzar els escenaris i refinar les teories i la pr\u00e0ctica de l'homeopatia\", a partir de la d\u00e8cada de 1970; i l'\u00fas de l'homeopatia va tornar a cr\u00e9ixer a tot el m\u00f3n; al brasil durant la d\u00e8cada de 1970 i a alemanya, durant la d\u00e8cada de 1980. va ser, aleshores, quan les principals cadenes farmac\u00e8utiques van recon\u00e8ixer el potencial de negoci de la venda dels remeis homeop\u00e0tics.bruce hood ha argumentat que la creixent popularitat de l'homeopatia en els \u00faltims temps pot ser per les llargues consultes que els professionals homeop\u00e0tics estan disposats a donar als seus pacients en comparaci\u00f3 amb els metges convencionals, i per una prefer\u00e8ncia irracional als productes \"naturals\" que la gent pensa que s\u00f3n la base dels remeis homeop\u00e0tics.\n\n\n== remeis i tractament ==\nl'homeopatia \u00e9s una filosofia vitalista que atribueix la causa de la malaltia a les pertorbacions patides per una \"for\u00e7a vital\" hipot\u00e8tica. aquestes pertorbacions es manifestarien en s\u00edmptomes. els home\u00f2pates afirmen que la suposada for\u00e7a vital tindria capacitat per reaccionar davant de pertorbacions internes o externes, segons el que anomenen principi de susceptibilitat. segons ells, els remeis homeop\u00e0tics \"estimulen l'energia curativa\" dels organismes perqu\u00e8 aquesta \"energia\" torni al seu equilibri per si mateixa.d'acord amb aquest principi homeop\u00e0tic de susceptibilitat, fins i tot un estat mental negatiu podria atreure uns hipot\u00e8tics causants de la malaltia denominats miasmes, que afectarien el cos provocant els s\u00edmptomes de la malaltia. no obstant aix\u00f2, hahnemann rebutjava la noci\u00f3 que la malaltia fos una entitat separada o invasora, i insistia que sempre era part del \"total vivent\", \u00e9s a dir, de l'individu.els metges homeop\u00e0tics es basen en dos tipus de refer\u00e8ncies a l'hora de prescriure remeis: materia medica i repertoris. una materia medica homeop\u00e0tica \u00e9s un conjunt d'imatges del medicament, organitzades alfab\u00e8ticament per remei, que descriu els patrons de s\u00edmptomes associats amb cada remei. un repertori homeop\u00e0tic \u00e9s un \u00edndex de s\u00edmptomes de malalties que enumera els remeis associats amb cada s\u00edmptoma espec\u00edfic.l'homeopatia utilitza moltes subst\u00e0ncies animals, vegetals, minerals i sint\u00e8tiques en els seus remeis; per exemple, arsenicum album (\u00f2xid d'ars\u00e8nic), natrum muriaticum (clorur de sodi o sal de taula), lachesis muta (el ver\u00ed de la serp cascavell muda), opium (opi) i thyroidinum (hormona tiroidal). els home\u00f2pates utilitzen tamb\u00e9 tractaments denominats nosodes (del grec nosos, malaltia) fets a base de productes de malalties o patol\u00f2gics com ara productes fecals, urinaris i respiratoris, sang i teixits. els remeis homeop\u00e0tics preparats a partir d'esp\u00e8cimens sans se'ls anomena sarcodes.\nalguns home\u00f2pates moderns han considerat bases m\u00e9s esot\u00e8riques per als remeis, conegudes com a imponderables, ja que no procedeixen d'una subst\u00e0ncia sin\u00f3 de l'energia electromagn\u00e8tica que suposadament l'alcohol o la lactosa hauria \"capturat\". els exemples inclouen els raigs x i la llum solar. alguns home\u00f2pates tamb\u00e9 utilitzen t\u00e8cniques que altres practicants consideren controvertides. com a exemples d'aquestes t\u00e8cniques trobem remeis de paper, en els quals la subst\u00e0ncia i la diluci\u00f3 s'escriuen en trossos de paper i o b\u00e9 dipositat a la roba dels pacients, o es posen en les seves butxaques, o es col\u00b7loquen sota gots d'aigua que despr\u00e9s es donen als pacients, aix\u00ed com l'\u00fas de la radi\u00f2nica per a preparar remeis. els home\u00f2pates cl\u00e0ssics han criticat durament aquestes pr\u00e0ctiques, titllant-les d'infundades, especulatives, i que ratllen la m\u00e0gia i la superstici\u00f3.\n\n\n=== el principi de similitud ===\nla teoria de l'homeopatia sost\u00e9 que els mateixos s\u00edmptomes que provoca una subst\u00e0ncia t\u00f2xica en una persona sana poden ser curats per un remei preparat amb la mateixa subst\u00e0ncia t\u00f2xica, seguint el principi enunciat com a similia similibus curantur (\"all\u00f2 similar es cura amb all\u00f2 similar\"). a aquest axioma, no demostrat cient\u00edficament, se l'anomena principi de similitud.\nel concepte homeop\u00e0tic de malaltia difereix del de la medicina: considera que l'arrel del mal \u00e9s espiritual en comptes de f\u00edsica, i que el malestar es manifesta primer amb s\u00edmptomes emocionals (com ansietat i aversions), passant a ser, si no es tracten a temps, s\u00edmptomes mentals, conductuals i, finalment, f\u00edsics. ja que el proc\u00e9s comen\u00e7aria molt abans que apareguessin els s\u00edmptomes f\u00edsics, es deduiria que els bacteris i els virus haurien de ser efectes en lloc de causes de la malaltia. com resumeix g. weissmann, per hahnemann la malaltia no la causava cap agent f\u00edsic discret, sin\u00f3 la manca d'harmonia amb la \"for\u00e7a vital\"; per a expressar la inexist\u00e8ncia d'aquests agents, hahnemann es preguntava: \"alg\u00fa ha vist alguna vegada la mat\u00e8ria de la gota o el ver\u00ed de l'escr\u00f2fula?\". unes d\u00e8cades despr\u00e9s de la mort de hahnemann, archibald garrod va demostrar que l'urat monos\u00f2dic \u00e9s la \"mat\u00e8ria de la gota\" i robert koch que mycobacterium tuberculosis \u00e9s el \"ver\u00ed de l'escr\u00f2fula\".\n\n\n=== preparaci\u00f3 ===\nen la producci\u00f3 de remeis per a malalties, els home\u00f2pates utilitzen un proc\u00e9s anomenat dinamitzaci\u00f3 o potenciaci\u00f3, mitjan\u00e7ant el qual una subst\u00e0ncia es dilueix amb alcohol o aigua destil\u00b7lada i despr\u00e9s s'agita vigorosament fent 10 cops durs contra un cos el\u00e0stic en un proc\u00e9s que home\u00f2pates anomenen sucussi\u00f3. hahnemann defensava l'\u00fas de subst\u00e0ncies que produeixen s\u00edmptomes similars als de la malaltia que s'est\u00e0 tractant, per\u00f2 va observar que les dosis sense diluir intensifiquen els s\u00edmptomes i agreugen la condici\u00f3 del pacient, i causen de vegades reaccions t\u00f2xiques perilloses. per tant, va especificar que les subst\u00e0ncies es dilu\u00efssin, per la seva creen\u00e7a que la sucussi\u00f3 activava \"l'energia vital\" de la subst\u00e0ncia dilu\u00efda i la feia m\u00e9s forta. per facilitar la sucussi\u00f3, hahnemann utilitzava la b\u00edblia per colpejar el recipient que contenia la dissoluci\u00f3, i va fer que un baster constru\u00eds en un tauler especial de fusta cobert de cuir per una banda i farcit de crin per l'altra, on colpejava les dilucions. els s\u00f2lids insolubles, com el quars i les petxines d'ostres, es dilueixen per trituraci\u00f3 amb lactosa.\n\n\n=== dilucions ===\nsegons l'homeopatia, la pot\u00e8ncia dels seus remeis dep\u00e8n del nombre de dilucions: com m\u00e9s dilu\u00efts estiguin, m\u00e9s potents s\u00f3n. el proc\u00e9s de diluci\u00f3 es diu potenciaci\u00f3. aix\u00f2 contrasta amb la medicina convencional i la bioqu\u00edmica, que estableixen que com m\u00e9s ingredient actiu sigui present en un medicament major ser\u00e0 l'efecte fisiol\u00f2gic (ja sigui positiu o negatiu). diluir subst\u00e0ncies tal com ho fa l'homeopatia no hauria d'incrementar o disminuir els efectes que la subst\u00e0ncia en q\u00fcesti\u00f3 t\u00e9, sin\u00f3 que, de fet, elimina per complet l'agent suposadament sanador.en homeopatia s'utilitzen regularment tres escales logar\u00edtmiques diferents pel que fa a la pot\u00e8ncia de la diluci\u00f3. hahnemann va crear el centesimal o escala c, on la subst\u00e0ncia es dilueix en un factor de 100 en cada fase. hahnemann va promoure aquesta escala centesimal durant la major part de la seva vida. una diluci\u00f3 2c requereix que una subst\u00e0ncia es dilueixi a una part en 100 d'aigua (o el dissolvent utilitzat en cada cas), i que seguidament una part d'aquesta soluci\u00f3 dilu\u00efda es dilueixi de nou en un factor d'una part per 100 de dissolvent. aix\u00f2 fa que s'obtingui una dissoluci\u00f3 d'una part de la subst\u00e0ncia original en 10.000 parts del dissolvent. una diluci\u00f3 6c repeteix aquest proc\u00e9s sis vegades, de manera que acaba amb la subst\u00e0ncia original dilu\u00efda per un factor de 100\u2076=1012 (una part en un bili\u00f3 o 1/1.000.000.000.000). les dilucions m\u00e9s altes segueixen el mateix patr\u00f3. en homeopatia, es diu que una soluci\u00f3 m\u00e9s dilu\u00efda t\u00e9 una major pot\u00e8ncia, i els home\u00f2pates consideren les subst\u00e0ncies m\u00e9s dilu\u00efdes com a remeis m\u00e9s forts i que actuen de manera m\u00e9s profunda. el producte final \u00e9s sovint tan dilu\u00eft que \u00e9s indistingible del dissolvent (que pot ser, per exemple, aigua pura, sucre o alcohol). de vegades s'utilitza tamb\u00e9 una escala de pot\u00e8ncia decimal (denotada com x o d), en la qual el remei es dilueix en cada fase per un factor de 10.hahnemann defensava l'\u00fas de dilucions de 30c per a la majoria dels casos (\u00e9s a dir, dilucions en un factor de 1060). en l'\u00e8poca de hahnemann, era raonable suposar que els remeis es poguessin diluir indefinidament, ja que tot just es comen\u00e7ava a recon\u00e8ixer el concepte d'\u00e0tom o mol\u00e8cula com la unitat m\u00e9s petita possible d'una subst\u00e0ncia qu\u00edmica. la diluci\u00f3 m\u00e9s gran que t\u00e9 una probabilitat raonable de contenir almenys una mol\u00e8cula de la subst\u00e0ncia original \u00e9s 12c.\ntant els cr\u00edtics com els defensors de l'homeopatia tracten sovint d'il\u00b7lustrar les dilucions de l'homeopatia amb analogies. s'ha escrit que hahnemann havia fet broma dient que buidar una ampolla de ver\u00ed al llac l\u00e9man seria un procediment adequat per fer front a una epid\u00e8mia, si es pogu\u00e9s succionar 60 vegades. un altre exemple, donat per un cr\u00edtic de l'homeopatia i aproximadament correcte, diu que una soluci\u00f3 12c \u00e9s equivalent a un \"pessic de sal en els oceans atl\u00e0ntic nord i sud junts\". una tercera part d'una gota d'una determinada subst\u00e0ncia dilu\u00efda en tota l'aigua de la terra produiria un remei amb una concentraci\u00f3 d'aproximadament 13c. un tractament homeop\u00e0tic popular per a la grip \u00e9s una diluci\u00f3 200c de fetge d'\u00e0nec, comercialitzat sota el nom d'oscillococcinum. com que nom\u00e9s hi ha al voltant de 1080 \u00e0toms en tot l'univers observable, una diluci\u00f3 d'una sola mol\u00e8cula en l'univers observable seria d'uns 40c. l'oscillococcinum requeriria doncs 10320 universos per tal de tenir simplement una mol\u00e8cula en la subst\u00e0ncia final. les altes dilucions utilitzades t\u00edpicament es consideren sovint l'aspecte m\u00e9s controvertit i inversemblant de l'homeopatia.\n\n\n==== p\u00edndoles homeop\u00e0tiques ====\nles p\u00edndoles homeop\u00e0tiques estan fetes d'una subst\u00e0ncia inerta (sovint sucres, t\u00edpicament lactosa), sobre les quals es col\u00b7loca una gota del preparat l\u00edquid homeop\u00e0tic.\n\n\n==== debat intern sobre la diluci\u00f3 ====\nno tots els home\u00f2pates defensen l'\u00fas de dilucions extremadament altes. els remeis a pot\u00e8ncies inferiors a 4x es consideren com una part important de l'her\u00e8ncia homeop\u00e0tica.molts dels primers home\u00f2pates eren originalment metges i sovint utilitzaven dilucions baixes, com ara 3x o 6x, i poques vegades anaven m\u00e9s enll\u00e0 de 12x. la divisi\u00f3 entre l'\u00fas de dilucions baixes i altes es va produir per l\u00ednies ideol\u00f2giques. aquells que preferien dilucions baixes destacaven la patologia i un fort vincle amb la medicina, mentre que els qui afavoreixen dilucions altes posaven l'\u00e8mfasi en la for\u00e7a vital, els miasmes i una interpretaci\u00f3 espiritual de la malaltia. alguns dels productes amb aquestes dilucions relativament m\u00e9s baixes se segueixen venent, per\u00f2 de la mateixa manera que els seus hom\u00f2legs, no s'ha demostrat de manera concloent que tinguin cap efecte m\u00e9s enll\u00e0 del d'un placebo.\n\n\n=== proves ===\nla prova homeop\u00e0tica, o experimentaci\u00f3 pura, \u00e9s el m\u00e8tode pel qual es determina el perfil d'un remei homeop\u00e0tic.al principi, hahnemann utilitzava dosis sense diluir per a fer les proves, per\u00f2 m\u00e9s tard va defensar l'\u00fas de proves amb remeis a una diluci\u00f3 30c, i la majoria de comprovacions modernes es duen a terme utilitzant remeis ultradilu\u00efts en qu\u00e8 \u00e9s molt poc probable que cap de les mol\u00e8cules originals hi sigui encara present. durant el proc\u00e9s de prova, hahnemann administrava remeis a voluntaris sans, i els observadors recopilaven els s\u00edmptomes resultants en un \"quadre del medicament\". s'observava els voluntaris durant mesos i se'ls feia escriure extensos registres amb detalls de la totalitat dels seus s\u00edmptomes en moments espec\u00edfics al llarg del dia. se'ls prohibia consumir caf\u00e8, te, esp\u00e8cies o vi durant l'experiment; jugar als escacs tamb\u00e9 estava prohibit perqu\u00e8 hahnemann ho considerava \"massa emocionant\", encara que se'ls permetia beure cervesa i se'ls encoratjava fer exercici amb moderaci\u00f3. despr\u00e9s que els experiments s'haguessin acabat, hahnemann va fer jurar als voluntaris que havien informat de la veritat en els seus diaris, per despr\u00e9s interrogar-los extensivament sobre els seus s\u00edmptomes.\nles proves s'han descrit com a importants en el desenvolupament de l'assaig cl\u00ednic, pel seu \u00fas primerenc de grups de control simples, procediments sistem\u00e0tics i quantitatius, i una de les primeres aplicacions de l'estad\u00edstica en la medicina. els llargs registres d'autoexperimentaci\u00f3 dels home\u00f2pates han sigut \u00fatils en algunes ocasions en el desenvolupament de f\u00e0rmacs moderns: per exemple, l'evid\u00e8ncia que la nitroglicerina pot ser \u00fatil com a tractament per l'angina de pit es va descobrir mirant proves homeop\u00e0tiques, encara que els home\u00f2pates d'aleshores no l'havien usat mai per a aquest prop\u00f2sit. les primeres proves enregistrades les va publicar hahnemann el 1796 en el seu assaig sobre un nou principi. el seu fragmenta de viribus (1805) contenia els resultats de 27 proves, i el materia medica pura de 1810 en contenia 65. en el lectures on homoeopathic materia medica de james tyler kent (1905), es van sotmetre 217 remeis a proves homeop\u00e0tiques, actualment s'agreguen cont\u00ednuament noves subst\u00e0ncies.\ntot i que el proc\u00e9s de prova t\u00e9 similituds superficials amb els assajos cl\u00ednics, \u00e9s fonamentalment diferent en el fet que \u00e9s subjectiu, no cec, i \u00e9s poc probable que les proves modernes utilitzin nivells farmacol\u00f2gicament actius de la subst\u00e0ncia objecte de la prova. ja el 1842 holmes va assenyalar que les proves eren incre\u00efblement vagues, i l'efecte pret\u00e8s no era reprodu\u00efble entre subjectes diferents.\n\n\n=== diagn\u00f2stic i repertoris ===\nels home\u00f2pates generalment comencen amb un examen detallat de les hist\u00f2ries dels seus pacients, i inclouen preguntes sobre els seus estats f\u00edsics, mentals i emocionals, les seves circumst\u00e0ncies de vida i qualsevol malaltia f\u00edsica o emocional. l'home\u00f2pata, despr\u00e9s, intenta traduir aquesta informaci\u00f3 en una f\u00f3rmula complexa de s\u00edmptomes mentals i f\u00edsics, incloent-hi gustos, aversions, predisposicions innates i fins i tota mena de cos.a partir d'aquests s\u00edmptomes, l'home\u00f2pata tria com tractar el pacient. una compilaci\u00f3 dels informes de moltes comprovacions homeop\u00e0tiques, complementada amb les dades cl\u00edniques, es coneix com una materia medica homeop\u00e0tica. per\u00f2 com que un practicant ha d'explorar primer els remeis per a un s\u00edmptoma particular en lloc de buscar els s\u00edmptomes per un remei en particular, el repertori homeop\u00e0tic, que \u00e9s un \u00edndex dels s\u00edmptomes, llista al costat de cada s\u00edmptoma aquells remeis que se li associen. els repertoris solen ser molt extensos i poden incloure dades extretes de diverses fonts de materia medica. sovint hi ha un fort debat entre els compiladors de repertoris i els practicants sobre la veracitat d'una inclusi\u00f3 en particular.\nel primer \u00edndex simptom\u00e0tic de la materia medica homeop\u00e0tica el va organitzar hahnemann. poc despr\u00e9s, un dels seus estudiants, clemens von b\u00f6nninghausen, va crear el llibre de butxaca terap\u00e8utic, un altre repertori homeop\u00e0tic. el primer repertori homeop\u00e0tic com a tal va ser el symptomenkodex de georg jahr, publicat en alemany el 1835, que despr\u00e9s va ser tradu\u00eft a l'angl\u00e8s el 1838 per constantine hering com el repertory to the more characteristic symptoms of materia medica. aquesta versi\u00f3 se centrava menys en les categories de malalties i seria la precursora de les posteriors obres de kent. consistia en tres grans volums. amb el temps aquests repertoris van augmentar en grand\u00e0ria i detall.\nhi ha una certa diversitat en l'enfocament que els home\u00f2pates donen al tractament. l'homeopatia cl\u00e0ssica en general implica ex\u00e0mens detallats de la hist\u00f2ria del pacient i dosis poc freq\u00fcents d'un \u00fanic remei, ja que s'observa el pacient per veure si hi ha millores en els s\u00edmptomes. en canvi, l'homeopatia cl\u00ednica implica combinacions de remeis per fer front als diversos s\u00edmptomes d'una malaltia.\n\n\n=== ingredients \"actius\" ===\nla llista d'ingredients que es pot veure en els remeis pot confondre els consumidors fent-los creure que el producte realment cont\u00e9 aquests ingredients. d'acord amb la pr\u00e0ctica homeop\u00e0tica habitual, els remeis es preparen comen\u00e7ant amb principis actius que sovint es dilueixen en s\u00e8rie fins al punt que el producte final ja no cont\u00e9 cap principi actiu biol\u00f2gic.\nseguint la creen\u00e7a coneguda com al principi de similitud, aquests suposats ingredients actius es basen en una similitud molt flexible, que considera per exemple l'\u00fas d'apis mellifica (abella) per tractar els dolors aguts (ja que l'abella tamb\u00e9 produeix dolors aguts en picar), allium cepa (ceba) pel moqueig o llagrimeig (ja que la ceba tamb\u00e9 fa plorar), sephia medicinalis (s\u00edpia) per les cremades greus de color negre (pel mateix color de la tinta de s\u00edpia), tabacum (tabac) per a la tos, trinitrotoluenum (trinitrotolu\u00e8) per a la tos explosiva, astacus fluvictilis (cranc) per al c\u00e0ncer, aqua marina (aigua de mar) per a la inquietud i ansietat (ja que l'aigua de mar no est\u00e0 mai quieta), o electricitas (electricitat) per al formigueig, tremolors i convulsions.james randi i la campanya 10:23 han exemplificat la manca de principis actius en els productes homeop\u00e0tics prenent grans sobredosis. cap dels centenars de manifestants al regne unit, austr\u00e0lia, nova zelanda, canad\u00e0 i els estats units van ser ferits ni \"ning\u00fa va ser curat de res, tampoc\".si b\u00e9 la manca de principis actius queda explicitada en la majoria dels productes homeop\u00e0tics, s\u00ed que hi ha algunes excepcions, com el remei pel refredat zicam, que es comercialitza com a producte \"homeop\u00e0tic no aprovat\". cont\u00e9 una s\u00e8rie d'ingredients altament dilu\u00efts que s'enuncien com \"ingredients inactius\" a l'etiqueta. alguns dels ingredients homeop\u00e0tics usats en la preparaci\u00f3 del zicam s\u00f3n galphimia glauca, dihidroclorur d'histamina (nom homeop\u00e0tic: histaminum hydrochloricum), luffa operculata, i sofre. encara que el producte est\u00e0 marcat com \"homeop\u00e0tic\", cont\u00e9 dos ingredients que estan nom\u00e9s lleugerament dilu\u00efts: acetat de zinc (2x = 1/100 de diluci\u00f3) i gluconat de zinc (1x = diluci\u00f3 1/10), de manera que ambd\u00f3s s\u00f3n presents en una concentraci\u00f3 que cont\u00e9 principis biol\u00f2gicament actius. de fet, s\u00f3n tan forts com per haver fet que algunes persones perdessin el sentit de l'olfacte, un s\u00edmptoma anomenat an\u00f2smia. aix\u00f2 il\u00b7lustra per qu\u00e8 prendre un producte marcat com a \"homeop\u00e0tic\", i especialment una sobredosi, pot ser igualment perill\u00f3s, ja que pot contenir ingredients biol\u00f2gicament actius, encara que com s'ha esmentat anteriorment, la majoria dels preparats homeop\u00e0tics no contenen cap principi actiu. pel fet que els fabricants de zicam l'etiqueten com un producte homeop\u00e0tic (malgrat les relativament altes concentracions de principis actius), als estats units est\u00e0 exempt de la regulaci\u00f3 de la fda per la llei de suplements diet\u00e8tics i d'educaci\u00f3 de 1994 (en angl\u00e8s: dietary supplement health and education act o dshea).\n\n\n=== tractaments i pr\u00e0ctiques relacionades ===\n\n\n==== isopatia ====\nla isopatia \u00e9s una ter\u00e0pia derivada de l'homeopatia inventada per johann joseph wilhelm lux la d\u00e8cada de 1830. la isopatia es diferencia de l'homeopatia en el fet que els remeis, coneguts com a nosodes, estan fets ja sigui dels agents causants de la malaltia o dels productes de la malaltia, com ara el pus. moltes de les anomenades \"vacunes homeop\u00e0tiques\" s\u00f3n una forma d'isopatia.\n\n\n==== remeis florals ====\n\nels remeis florals es poden preparar mitjan\u00e7ant la col\u00b7locaci\u00f3 de les flors en aigua i exposar-les a la llum solar. el remei floral m\u00e9s fam\u00f3s s\u00f3n les flors de bach, desenvolupat pel metge i home\u00f2pata edward bach. encara que els defensors d'aquests remeis comparteixen la visi\u00f3 vitalista del m\u00f3n amb l'homeopatia i diuen que els remeis actuen a trav\u00e9s de la mateixa hipot\u00e8tica for\u00e7a vital, el m\u00e8tode de preparaci\u00f3 \u00e9s diferent. les flors de bach es preparen, per exemple, col\u00b7locant flors en bols d'aigua il\u00b7luminada pel sol, i els remeis no se sucussionen. no hi ha proves cient\u00edfiques o cl\u00edniques convincents de qu\u00e8 els remeis florals siguin efica\u00e7os.\n\n\n==== \u00fas veterinari ====\nla idea d'utilitzar l'homeopatia com a tractament per a altres animals, anomenada homeopatia veterin\u00e0ria, es remunta als inicis de l'homeopatia; el mateix hahnemann va escriure i parlar sobre l'\u00fas de l'homeopatia en animals diferents dels \u00e9ssers humans. als estats units, la fda no ha aprovat els productes homeop\u00e0tics com a medicina veterin\u00e0ria. al regne unit, els cirurgians veterinaris que utilitzen l'homeopatia poden pert\u00e0nyer a la facultat d'homeopatia i/o a l'associaci\u00f3 brit\u00e0nica de cirurgians veterinaris homeop\u00e0tics. al regne unit, els animals poden ser tractats nom\u00e9s per veterinaris qualificats. en l'\u00e0mbit internacional, l'organisme que dona suport i representa els veterinaris homeop\u00e0tics \u00e9s l'associaci\u00f3 internacional d'homeopatia veterin\u00e0ria. l'\u00fas de l'homeopatia en la medicina veterin\u00e0ria \u00e9s controvertit, la poca investigaci\u00f3 existent sobre el tema no \u00e9s d'un nivell cient\u00edfic suficient per proporcionar dades fiables sobre la seva efic\u00e0cia. alguns estudis tamb\u00e9 han trobat que l'administraci\u00f3 de placebos als animals pot tenir un paper actiu en influenciar els amos de les mascotes a creure en l'efic\u00e0cia del tractament quan en realitat no n'hi ha cap.el departament de medi ambient, alimentaci\u00f3 i afers rurals del regne unit (defra) ha adoptat una posici\u00f3 s\u00f2lida en contra de l'\u00fas dels remeis alternatius com l'homeopatia en mascotes.\n\n\n==== electrohomeopatia ====\nl'electrohomeopatia \u00e9s un tractament ideat pel comte cesare mattei (1809-1896), que va proposar que uns suposats \"colors\" de l'electricitat es podien utilitzar per tractar el c\u00e0ncer. l'electrohomeopatia, popular a la fi del segle xix, s'ha descrit com una \"idiotesa absoluta\".\n\n\n== evid\u00e8ncia i efic\u00e0cia ==\nla baixa concentraci\u00f3 dels remeis homeop\u00e0tics, que sovint fins i tot no tenen ni una sola mol\u00e8cula de la subst\u00e0ncia dilu\u00efda, es troba a la base del q\u00fcestionament dels efectes dels remeis des del segle xix. els defensors moderns de l'homeopatia han proposat el concepte de la \"mem\u00f2ria de l'aigua\", segons el qual l'aigua \"recorda\" les subst\u00e0ncies que s'hi barregen i transmet despr\u00e9s l'efecte d'aquestes subst\u00e0ncies quan es consumeix. aquest concepte \u00e9s incompatible amb l'actual comprensi\u00f3 de la mat\u00e8ria, i la mem\u00f2ria de l'aigua no ha demostrat tenir cap efecte detectable, ja sigui biol\u00f2gic o de qualsevol altra naturalesa. la investigaci\u00f3 farmacol\u00f2gica ha trobat en canvi que els efectes m\u00e9s forts d'un principi actiu es produeixen amb dosis m\u00e9s altes, i no m\u00e9s baixes.\nfora de la comunitat de les medicines alternatives i complement\u00e0ries, fa molt temps que els cient\u00edfics han considerat l'homeopatia com una farsa, o \u2014com bruce hood explicita\u2014 com una \"xerrameca sobrenatural\". hi ha una abs\u00e8ncia total d'evid\u00e8ncia estad\u00edstica s\u00f2lida de l'efic\u00e0cia terap\u00e8utica de l'homeopatia, de manera consistent amb la manca de qualsevol agent farmacol\u00f2gic o mecanisme biol\u00f2gicament plausible. s'han invocat conceptes abstractes de la f\u00edsica te\u00f2rica per suggerir explicacions de com o per qu\u00e8 els remeis podrien funcionar, incloent-hi l'entrella\u00e7ament qu\u00e0ntic, la teoria de la relativitat i la teoria del caos. no obstant aix\u00f2, les explicacions les ofereixen persones no especialistes en el camp, i sovint inclouen especulacions que no s\u00f3n correctes en la seva aplicaci\u00f3 dels conceptes i que no compten amb el suport dels experiments. diversos conceptes clau de l'homeopatia entren en conflicte amb els conceptes fonamentals de la f\u00edsica i la qu\u00edmica. per exemple, l'entrella\u00e7ament qu\u00e0ntic no \u00e9s possible, ja que els \u00e9ssers humans i altres animals s\u00f3n massa grans com per ser afectats pels efectes qu\u00e0ntics, i l'entrella\u00e7ament \u00e9s un estat delicat que poques vegades dura m\u00e9s d'una fracci\u00f3 de segon. a m\u00e9s, si b\u00e9 l'entrella\u00e7ament pot resultar en certs aspectes de les interaccions entre part\u00edcules subat\u00f2miques individuals, aix\u00f2 no significa que les part\u00edcules puguin reflectir o reproduir l'una a l'altra, o causar transformacions que millorin la salut.\n\n\n=== plausibilitat ===\nles dilucions extremes utilitzades en els preparats homeop\u00e0tics sovint no deixen res de la subst\u00e0ncia original en el producte final. el mecanisme modern proposat pels home\u00f2pates, la mem\u00f2ria de l'aigua, es considera inversemblant pel fet que l'ordre de curt abast en l'aigua nom\u00e9s persisteix durant prop d'1 picosegon. l'exist\u00e8ncia d'un efecte farmacol\u00f2gic en abs\u00e8ncia d'un veritable principi actiu \u00e9s incompatible amb la relaci\u00f3 dosi-efecte caracter\u00edstica dels f\u00e0rmacs terap\u00e8utics (mentre que els efectes placebo no s\u00f3n no espec\u00edfics i sense relaci\u00f3 amb l'activitat farmacol\u00f2gica). la justificaci\u00f3 proposada per aquestes dilucions extremes \u2014que l'aigua cont\u00e9 la \"mem\u00f2ria\" o \"vibraci\u00f3\" l'ingredient dilu\u00eft\u2014 \u00e9s contr\u00e0ria a les lleis de la qu\u00edmica i la f\u00edsica, com per exemple la llei d'acci\u00f3 de masses. l'an\u00e0lisi mostra que els mecanismes proposats per l'homeopatia no poden tenir cap efecte segons les lleis de la f\u00edsica i la qu\u00edmica-f\u00edsica.\n\n\n==== dilucions altes ====\nles dilucions extremadament altes de l'homeopatia exclouen un mecanisme d'acci\u00f3 biol\u00f2gicament plausible. els remeis homeop\u00e0tics estan sovint dilu\u00efts fins al punt que no queden mol\u00e8cules de la soluci\u00f3 original en una dosi del remei final. els home\u00f2pates sostenen que la diluci\u00f3 met\u00f2dica d'una subst\u00e0ncia, comen\u00e7ant amb una soluci\u00f3 del 10% o menor i treballar cap avall, amb agitaci\u00f3 despr\u00e9s de cada diluci\u00f3, produeix un remei terap\u00e8uticament actiu, i no aigua terap\u00e8uticament inerta. ja que fins i tot les estructures no-covalents de m\u00e9s llarga vida a l'aigua l\u00edquida a temperatura ambient s\u00f3n estables durant nom\u00e9s uns pocs picosegons, els cr\u00edtics han arribat a la conclusi\u00f3 que qualsevol efecte que pogu\u00e9s haver estat present en la subst\u00e0ncia original ja no pot existir. en estudiar remeis homeop\u00e0tics mitjan\u00e7ant resson\u00e0ncia magn\u00e8tica nuclear no es va trobar cap evid\u00e8ncia de cl\u00fasters estables de mol\u00e8cules d'aigua.a m\u00e9s, ja que l'aigua haur\u00e0 estat en contacte amb milions de subst\u00e0ncies diferents al llarg de la seva hist\u00f2ria, els cr\u00edtics assenyalen que l'aigua \u00e9s, per tant, una dissoluci\u00f3 extrema de gaireb\u00e9 qualsevol subst\u00e0ncia imaginable. al beure aigua, hom estaria, segons aquesta interpretaci\u00f3, rebent tractament per a qualsevol s\u00edmptoma imaginable. a efectes de comparaci\u00f3, la norma iso 3696:1987 defineix un est\u00e0ndard per a l'aigua utilitzada en l'an\u00e0lisi de laboratori; aquest est\u00e0ndard permet un nivell de contaminants de deu parts per mil milions, o 4c en notaci\u00f3 homeop\u00e0tica. aquesta aigua no es pot guardar en un recipient de vidre, ja que els contaminants es filtrarien a l'aigua.els practicants de l'homeopatia sostenen que les dilucions m\u00e9s altes \u2014descrites com de m\u00e9s pot\u00e8ncia\u2014 produeixen efectes medicinals m\u00e9s forts. aquesta idea \u00e9s incompatible amb les relacions dosi-efecte observades en els medicaments convencionals, en els quals els efectes depenen de la concentraci\u00f3 del principi actiu en el cos. aquesta relaci\u00f3 dosi-efecte s'ha confirmat en una mir\u00edada experiments amb organismes tan diversos com nematodes, rates, i \u00e9ssers humans.stephen barrett ha citat el f\u00edsic robert l. park, exdirector executiu de la societat americana de f\u00edsica, dient\n\npark ha dit que \"per esperar obtenir tan sols una mol\u00e8cula de la subst\u00e0ncia 'm\u00e8dica' suposadament present en les p\u00edndoles de diluci\u00f3 30x, caldria prendre'n uns dos mil milions, cosa que implicaria prendre al voltant de mil tones de lactosa m\u00e9s les impureses que la lactosa contingu\u00e9s\".segons les lleis de la qu\u00edmica, hi ha un l\u00edmit en la diluci\u00f3 que es pot fer sense perdre del tot la subst\u00e0ncia original. aquest l\u00edmit, relacionat amb el nombre d'avogadro, que \u00e9s aproximadament igual a les pot\u00e8ncies homeop\u00e0tiques de 12c o 24x (1 part en 1024). els experiments cient\u00edfics dirigits tant pel programa horizon de la bbc com pel 20/20 de l'american broadcasting company van ser incapa\u00e7os de diferenciar les dilucions homeop\u00e0tiques de l'aigua, fins i tot quan es van utilitzar proves suggerides pels mateixos home\u00f2pates. el programa qu\u00e8quicom va obtenir tamb\u00e9 resultats similars.\n\n\n==== la mem\u00f2ria de l'aigua ====\n\nels defensors de l'homeopatia han tractat de justificar-la amb diferents explicacions. un d'aquests intents es basa en la noci\u00f3 que l'aigua seria capa\u00e7 de tenir mem\u00f2ria; \u00e9s a dir, que pot recordar les propietats qu\u00edmiques de la subst\u00e0ncia que s'ha dilu\u00eft en ella. tanmateix, no hi ha evid\u00e8ncia cient\u00edfica que doni suport a l'exist\u00e8ncia d'aquesta propietat de l'aigua.el concepte de la mem\u00f2ria de l'aigua va ser proposat per l'home\u00f2pata franc\u00e8s jacques benveniste, que va publicar, l'any 1988, els experiments sobre la mem\u00f2ria de l'aigua a la revista cient\u00edfica nature per\u00f2 amb una editorial de la revista demanant precauci\u00f3 sobre aquest tema. la mateixa revista nature en el n\u00famero seg\u00fcent public\u00e0 un altre article sobre les altes dilucions i la impossibilitat de l'exist\u00e8ncia de la mem\u00f2ria de l'aigua.mentre que alguns estudis, incloent-hi el de benveniste, han informat d'aquest efecte, les repeticions amb el sistema de doble cec no han pogut reproduir aquest resultat i per tant la mem\u00f2ria de l'aigua \u00e9s un concepte actualment no acceptat per la comunitat cient\u00edfica. l'aigua l\u00edquida no mant\u00e9 xarxes ordenades de mol\u00e8cules m\u00e9s enll\u00e0 d'una petita fracci\u00f3 de nanosegons.\n\n\n=== efic\u00e0cia ===\nl'efic\u00e0cia de l'homeopatia ha estat en disputa des de la seva creaci\u00f3. un dels primers estudis de doble cec sobre l'homeopatia el va patrocinar el govern brit\u00e0nic durant la segona guerra mundial, on els voluntaris van posar a prova l'efic\u00e0cia dels remeis homeop\u00e0tics contra cremades de gas mostassa dilu\u00eft.no s'ha demostrat que cap preparat individual fos de manera inequ\u00edvoca diferent del placebo. la qualitat metodol\u00f2gica de la investigaci\u00f3 prim\u00e0ria era en general baixa, amb problemes com ara defici\u00e8ncies en el disseny de l'estudi i la presentaci\u00f3 dels informes, una mida mostral petita, i biaix de selecci\u00f3. des que han aparegut assajos de millor qualitat, l'evid\u00e8ncia de l'efic\u00e0cia dels preparats homeop\u00e0tics ha disminu\u00eft, i els assajos de major qualitat indiquen que els remeis no exerceixen cap efecte intr\u00ednsec. una an\u00e0lisi, feta per la col\u00b7laboraci\u00f3 cochrane el 2010, de tots els estudis pertinents amb \"la millor evid\u00e8ncia\" va arribar a la conclusi\u00f3 que \"l'evid\u00e8ncia m\u00e9s fiable \u2014la produ\u00efda per revisions cochrane\u2014 no ha demostrat que els medicaments homeop\u00e0tics tinguin efectes m\u00e9s enll\u00e0 del placebo\".\n\n\n==== biaix de publicacions i altres problemes metodol\u00f2gics ====\n\nel fet que assaigs controlats aleatoris individuals hagin donat resultats positius no est\u00e0 en contradicci\u00f3 amb una total falta d'evid\u00e8ncia estad\u00edstica de l'efic\u00e0cia de l'homeopatia. una petita proporci\u00f3 d'assaigs controlats aleatoris proporcionen inevitablement resultats falsos positius a causa de la influ\u00e8ncia de l'atzar: un resultat positiu estad\u00edsticament significatiu s'adjudica t\u00edpicament quan la probabilitat que sigui causat per l'atzar en lloc d'un efecte real no \u00e9s de m\u00e9s del 5% \u2014un nivell en el qual es pot esperar que aproximadament 1 de cada 20 proves mostrin un resultat positiu en abs\u00e8ncia de qualsevol efecte terap\u00e8utic. a m\u00e9s, els assajos de qualitat metodol\u00f2gica baixa (\u00e9s a dir, els que han estat dissenyats, realitzats o publicats de manera inadequada) s\u00f3n propensos a donar resultats enganyosos. en una revisi\u00f3 sistem\u00e0tica de la qualitat metodol\u00f2gica dels assajos amb assignaci\u00f3 a l'atzar en tres branques de la medicina alternativa, linde et al. van ressaltar grans defici\u00e8ncies en el sector de l'homeopatia, que inclo\u00efen una la mala aleatoritzaci\u00f3.un tema relacionat \u00e9s el biaix de publicaci\u00f3: els investigadors tenen m\u00e9s probabilitats de presentar per a la seva publicaci\u00f3 proves que mostrin un resultat positiu, i les revistes prefereixen publicar resultats positius. el biaix de publicaci\u00f3 ha estat especialment notable en revistes de medicina alternativa i complement\u00e0ria, on ben pocs dels articles publicats (nom\u00e9s un 5% durant l'any 2000) tendeixen a publicar resultats nuls. pel que fa a la representaci\u00f3 de l'homeopatia en la literatura m\u00e8dica, una revisi\u00f3 sistem\u00e0tica va trobar indicis de biaix en les publicacions dels assaigs cl\u00ednics (tendint cap a la representaci\u00f3 negativa en les principals revistes m\u00e8diques, i cap a la positiva en les revistes de medicina complement\u00e0ria i alternativa), per\u00f2 no en les metan\u00e0lisis.els resultats positius s\u00f3n molt m\u00e9s propensos a ser falsos si la probabilitat pr\u00e8via d'all\u00f2 que es defensa \u00e9s baixa.\n\n\n==== revisions sistem\u00e0tiques i metan\u00e0lisis d'efic\u00e0cia ====\ntant les metan\u00e0lisis, que combinen estad\u00edsticament els resultats de diversos assaigs controlats aleatoris, i altres revisions sistem\u00e0tiques de la literatura cient\u00edfica s\u00f3n eines essencials per resumir l'evid\u00e8ncia sobre l'efic\u00e0cia terap\u00e8utica. les primeres revisions sistem\u00e0tiques i metan\u00e0lisis d'assaigs que van avaluar l'efic\u00e0cia dels remeis homeop\u00e0tics en comparaci\u00f3 amb el placebo sovint tendien a generar resultats positius, per\u00f2 en general semblaven poc convincents. en particular, els informes de les tres grans metan\u00e0lisis advertien els lectors que no se'n podien extreure conclusions definitives, en gran part a causa dels defectes metodol\u00f2gics en els estudis primaris i la dificultat de controlar el biaix de publicaci\u00f3. el resultat positiu d'una de les metan\u00e0lisis primerenques m\u00e9s destacades, publicada a the lancet el 1997 per linde et al., va ser posteriorment reformulat pel mateix equip d'investigaci\u00f3, que va escriure:\n\nel 2002, una revisi\u00f3 sistem\u00e0tica de les revisions sistem\u00e0tiques disponibles va confirmar que els assajos de m\u00e9s qualitat tendien a tenir resultats menys positius, i no va trobar evid\u00e8ncia convincent que cap remei homeop\u00e0tic exerc\u00eds efectes cl\u00ednics diferents del placebo.el 2005, la revista m\u00e8dica the lancet va publicar una metaan\u00e0lisi de 110 assaigs de l'homeopatia controlats amb placebo i 110 assaigs m\u00e8dics corresponents basats en el programa per a l'avaluaci\u00f3 de la medicina complement\u00e0ria (o pek) del govern su\u00eds. l'estudi va concloure que les seves troballes eren compatibles amb la teoria que els efectes cl\u00ednics de l'homeopatia s\u00f3n efectes placebo.el 2006, una metan\u00e0lisi de sis assaigs que avaluaven els tractaments homeop\u00e0tics per a reduir els efectes secundaris de la ter\u00e0pia contra el c\u00e0ncer despr\u00e9s d'utilitzar radioter\u00e0pia i quimioter\u00e0pia va trobar que no hi havia \"proves suficients per donar suport a l'efic\u00e0cia cl\u00ednica de la ter\u00e0pia homeop\u00e0tica en el tractament del c\u00e0ncer\".una revisi\u00f3 sistem\u00e0tica de 2007 de l'homeopatia per a nens i adolescents va trobar que l'evid\u00e8ncia per al trastorn hiperactiu de d\u00e8ficit d'atenci\u00f3 i per la diarrea infantil era mixta. no es van trobar difer\u00e8ncies amb el placebo pel que fa a la vegetaci\u00f3 adenoide, l'asma, o la infecci\u00f3 del tracte respiratori superior. l'evid\u00e8ncia no era suficient per recomanar cap intervenci\u00f3 terap\u00e8utica o preventiva, i el retard en el tractament m\u00e8dic pot ser perjudicial per al pacient.el 2012, una revisi\u00f3 sistem\u00e0tica que avaluava l'evid\u00e8ncia sobre possibles efectes adversos de l'homeopatia va concloure que \"l'homeopatia t\u00e9 el potencial de danyar els pacients i els consumidors de manera directa i indirecta\". un dels revisors, edzard ernst, va complementar l'article al seu bloc i va escriure: \"ho he dit moltes vegades i ho dir\u00e9 de nou: si s'utilitza com una alternativa a una cura efectiva, fins i tot el tractament m\u00e9s 'inofensiu' pot arribar a ser perill\u00f3s per a la vida\".la biblioteca cochrane va trobar evid\u00e8ncia cl\u00ednica insuficient per avaluar l'efic\u00e0cia dels tractaments homeop\u00e0tics per l'asma, la dem\u00e8ncia, o per l'\u00fas de l'homeopatia en la inducci\u00f3 del part. altres investigadors no van trobar evid\u00e8ncia que l'homeopatia fos beneficiosa per a l'artrosi, la migranya o el cruiximent muscular.organitzacions de salut, com el national health service del regne unit, l'associaci\u00f3 m\u00e8dica nord-americana, la federaci\u00f3 d'associacions estatunidenques de biologia experimental (faseb) i el ministeri de sanitat espanyol han em\u00e8s declaracions de les seves conclusions segons les quals \"no hi ha evid\u00e8ncia de bona qualitat de qu\u00e8 l'homeopatia \u00e9s efica\u00e7 com a tractament per cap condici\u00f3 de salut\".alguns home\u00f2pates han criticat els estudis cl\u00ednics sobre l'efic\u00e0cia m\u00e8dica de l'homeopatia com a irrellevants, ja que no estudien \"l'homeopatia cl\u00e0ssica\". hi ha, per\u00f2, un cert nombre d'assaigs cl\u00ednics que s\u00ed que han estudiat l'homeopatia individualitzada. una revisi\u00f3 de 1998 va trobar 32 assaigs que complien els seus criteris d'inclusi\u00f3, 19 dels quals estaven controlats per placebos i tenien suficients dades per la metan\u00e0lisi. aquests 19 estudis mostraven una r\u00e0tio combinada d'entre 1,17 i 2,23 en favor de l'homeopatia individualitzada comparada amb el placebo, per\u00f2 no s'observaven difer\u00e8ncies quan l'an\u00e0lisi es restringia als assaigs de millor metodologia. els autors van concloure que \"els resultats dels assaigs aleatoris disponibles suggereixen que l'homeopatia individualitzada t\u00e9 un efecte per sobre del placebo. l'evid\u00e8ncia, per\u00f2, no \u00e9s convincent a causa de les defici\u00e8ncies metodol\u00f2giques i d'inconsist\u00e8ncies\". jay shelton, autor d'un llibre sobre l'homeopatia, ha declarat que aquesta conclusi\u00f3 assumeix sense evid\u00e8ncia que l'homeopatia cl\u00e0ssica individualitzada funciona millor que les variants no cl\u00e0ssiques.en un article de 2012 publicat a l'skeptical inquirer, edzard ernst va revisar les publicacions del grup d'investigaci\u00f3 que ha publicat la major part dels estudis cl\u00ednics sobre tractaments homeop\u00e0tics entre 2005 i 2010. un total d'11 articles, publicats tant en revistes m\u00e8diques convencionals com a alternatives, descriuen tres assaigs cl\u00ednics aleatoris (un article), els estudis de cohort prospectius sense controls (set articles) i els estudis de cohorts comparatius amb controls (tres articles). les malalties inclouen una \u00e0mplia gamma de condicions com ara operacions de genoll, \u00e8czema, migranya, insomni i \"qualsevol condici\u00f3 en pacients d'edat avan\u00e7ada\". l'avaluaci\u00f3 feta per ernst va trobar nombroses errades en el disseny, la realitzaci\u00f3 i la presentaci\u00f3 d'informes dels estudis cl\u00ednics. alguns exemples d'aix\u00f2 s\u00f3n: pocs detalls del tractament homeop\u00e0tic administrat, presentaci\u00f3 enganyosa dels controls (comparaci\u00f3 del tractament homeop\u00e0tic i convencional juntament amb el tractament convencional, per\u00f2 presentat com a tractament homeop\u00e0tic pur comparat amb el tractament convencional) i dades similars en diversos articles. va arribar a la conclusi\u00f3 que les dades poc fiables i malinterpretades feien que sembl\u00e9s que l'homeopatia tenia efectes cl\u00ednics que poden ser atribu\u00efts a biaixos o factors de confusi\u00f3, i que el \"lector ocasional pot ser seriosament enganyat\".\n\n\n=== explicaci\u00f3 dels efectes percebuts ===\nla ci\u00e8ncia ofereix una varietat d'explicacions de com pot semblar que l'homeopatia curi malalties o alleugi els s\u00edmptomes encara que els mateixos remeis siguin inerts:\nl'efecte placebo: l'intens proc\u00e9s de consulta i les expectatives que es tenen dels preparats homeop\u00e0tics poden causar l'efecte.\nefecte terap\u00e8utic de la consulta: la cura, la preocupaci\u00f3 i reasseguran\u00e7a que el pacient experimenta quan s'obre a un cuidador compassiu pot tenir un efecte positiu en el benestar del pacient.\ncuraci\u00f3 natural sense ajuda: el temps i la capacitat del cos per curar-se sense ajuda poden eliminar moltes malalties per si mateixos.\ntractaments no reconeguts: pot haver-hi hagut un aliment, exercici, agent mediambiental, o tractament per a una malaltia diferent que hagi tingut efecte.\nregressi\u00f3 a la mitjana: com que moltes malalties o condicions m\u00e8diques s\u00f3n c\u00edcliques, els s\u00edmptomes poden variar amb el temps i els pacients tendeixen a buscar atenci\u00f3 quan el malestar \u00e9s m\u00e9s gran; poden sentir-se millor igualment, per\u00f2 a causa de les dates de la visita a l'home\u00f2pata els pacients atribueixen la millora al remei pres.\ntractament no homeop\u00e0tic: els pacients tamb\u00e9 poden rebre atenci\u00f3 m\u00e8dica est\u00e0ndard, de manera simult\u00e0nia amb el tractament homeop\u00e0tic, i el primer \u00e9s el responsable de la millora.\ncessament d'un tractament desagradable: els home\u00f2pates recomanen sovint que els pacients deixin de rebre tractament m\u00e8dic com cirurgia o medicaments, que poden causar efectes secundaris desagradables; les millores s'atribueixen a l'homeopatia quan la causa real \u00e9s el cessament del tractament que causa efectes secundaris, per\u00f2 la malaltia subjacent roman sense tractament i \u00e9s encara perillosa per al pacient.\n\n\n==== efecte placebo ====\n\nl'efecte placebo \u00e9s el fenomen pel qual els s\u00edmptomes d'un pacient poden millorar mitjan\u00e7ant un tractament amb una subst\u00e0ncia inn\u00f2cua, una subst\u00e0ncia sense cap efecte terap\u00e8utic, \u00e9s a dir, sense efectes directament relacionats amb el tractament dels s\u00edmptomes o la malaltia.\nl'explicaci\u00f3 fisiol\u00f2gica postulada per aquest fenomen seria l'estimulaci\u00f3 d'una zona espec\u00edfica del cervell que donaria com a resultat la millora del quadre simptom\u00e0tic del pacient. \u00e9s a dir: el mateix pacient pot autoinfluenciar-se per la sensaci\u00f3 de ser tractat o l'esperan\u00e7a de curaci\u00f3, i com a resultat pot trobar-se millor o fins i tot facilitar la recuperaci\u00f3. aquest fenomen no funciona amb la mateixa efic\u00e0cia ni en tots els pacients ni amb totes les malalties.\nels estudis m\u00e8dics per validar els medicaments i tractaments per a qualsevol malaltia utilitzen placebos. d'aquesta manera, es pot controlar quan la millora dels s\u00edmptomes respon a aquest fenomen i analitzar adequadament l'efic\u00e0cia del tractament. quan un tractament no funciona significativament millor que el placebo, es considera inefica\u00e7 i inadequat per a la malaltia considerada i no es pot receptar. a m\u00e9s de l'\u00fas de placebos, els estudis cient\u00edfics utilitzen estrat\u00e8gies anomenades de doble i triple cec que impedeixen que l'investigador pugui saber si el tractament que recepta \u00e9s placebo o no. d'aquesta manera, s'impedeix que els investigadors avalu\u00efn la millora de forma subjectiva i condicionada pels seus prejudicis.\n\n\n=== efectes en altres sistemes biol\u00f2gics ===\ntot i que alguns articles han suggerit que les solucions homeop\u00e0tiques d'alta diluci\u00f3 poden tenir efectes estad\u00edsticament significatius en processos org\u00e0nics, com el creixement de gra, l'alliberament d'histamina pels leuc\u00f2cits, i reaccions enzim\u00e0tiques, tal evid\u00e8ncia est\u00e0 disputada, ja que els intents de replicar els experiments han fallat.el 1987, l'immun\u00f2leg franc\u00e8s jacques benveniste va presentar un document a la revista nature, mentre treballava a l'institut de salut i recerca m\u00e8dica franc\u00e8s (inserm). l'article pretenia haver descobert que els bas\u00f2fils, un tipus de gl\u00f2bul blanc, alliberaven histamina quan s'exposaven a una diluci\u00f3 homeop\u00e0tica d'antic\u00f2s antimmunoglobulina e. els editors de la revista, esc\u00e8ptics amb els resultats, van demanar que l'estudi es repet\u00eds en un laboratori diferent. despr\u00e9s de replicar-se en quatre laboratoris diferents, l'estudi es va publicar. encara esc\u00e8ptics amb els resultats, la revista nature va reunir un equip independent d'investigaci\u00f3 per determinar l'exactitud de la investigaci\u00f3, que consistia en l'editor de nature i f\u00edsic sir john maddox, l'investigador estatunidenc de fraus cient\u00edfics i qu\u00edmic walter stewart, i l'esc\u00e8ptic james randi. despr\u00e9s d'investigar els resultats i la metodologia de l'experiment, l'equip va trobar que els experiments eren \"estad\u00edsticament mal controlats\", \"la interpretaci\u00f3 s'havia vist entelada per l'exclusi\u00f3 de les observacions que entraven en conflicte amb la hip\u00f2tesi\", i va concloure: \"creiem que les dades experimentals han estat avaluades de manera acr\u00edtica i s'ha informat inadequadament de les seves imperfeccions\". james randi va dir que dubtava que hi hagu\u00e9s hagut algun frau conscient, per\u00f2 que els investigadors havien perm\u00e8s que la \"il\u00b7lusi\u00f3\" influ\u00eds en la seva interpretaci\u00f3 de les dades.\n\n\n=== \u00e8tica i seguretat ===\ns'ha descrit la prescripci\u00f3 de remeis homeop\u00e0tics com a poc \u00e8tica. michael baum, professor em\u00e8rit de cirurgia i professor visitant d'humanitats m\u00e8diques de la university college de londres (ucl) ha descrit l'homeopatia com un \"engany cruel\".edzard ernst, el primer professor de medicina complement\u00e0ria al regne unit i antic practicant homeop\u00e0tic, ha expressat la seva preocupaci\u00f3 sobre els farmac\u00e8utics que violen el seu codi d'\u00e8tica pel fet de no proporcionar als clients \"informaci\u00f3 necess\u00e0ria i rellevant\" sobre la veritable naturalesa dels productes homeop\u00e0tics que anuncien i venen:\n\nels pacients que opten per utilitzar l'homeopatia en lloc de la medicina basada en l'evid\u00e8ncia s'arrisquen a perdre un diagn\u00f2stic a temps i rebre tractament efica\u00e7 de malalties greus com el c\u00e0ncer.\n\n\n==== reaccions adverses ====\nalguns remeis homeop\u00e0tics inclouen verins com la belladona, l'ars\u00e8nic i l'heura metzinosa que es troben altament dilu\u00efts en el remei homeop\u00e0tic, i nom\u00e9s en rares ocasions es presenten a nivells detectables. aix\u00f2 pot ser degut a una preparaci\u00f3 inadequada o a una baixa diluci\u00f3 intencional. s'ha informat o associat efectes adversos greus, com convulsions i mort, amb alguns remeis homeop\u00e0tics. s'han produ\u00eft casos d'enverinament per ars\u00e8nic despr\u00e9s de l'\u00fas de preparats homeop\u00e0tics que contenen ars\u00e8nic. el remei zicam per al refredat nasal, que cont\u00e9 2x (1:100) de gluconat de zinc, va causar que un petit percentatge d'usuaris perdessin el seu sentit de l'olfacte. el 2006 es va arribar a un acord fora dels tribunals en 340 casos de 12.000.000 d\u00f2lars. el 2009, la food and drugs administration (fda) estatunidenca va aconsellar els consumidors que deixessin d'usar tres productes pel refredat fabricats per zicam perqu\u00e8 podrien causar danys permanents en el sentit de l'olfacte dels usuaris. zicam s'havia posat en marxa sense una sol\u00b7licitud de f\u00e0rmac nou (new drug application) gr\u00e0cies a una disposici\u00f3 de la guia de pol\u00edtica de compliment de la fda anomenada \"condicions sota les quals es poden comercialitzar els medicaments homeop\u00e0tics\" (cpg 7132.15), per\u00f2 la fda va advertir zicam a trav\u00e9s d'una carta d'advert\u00e8ncia que aquesta pol\u00edtica no s'aplicava quan hi havia un risc de salut per als consumidors.\n\n\n==== manca d'efic\u00e0cia ====\nla manca d'evid\u00e8ncia cient\u00edfica convincent que recolzi la seva efic\u00e0cia i el seu \u00fas de remeis sense principis actius l'ha portat a ser caracteritzada com a pseudoci\u00e8ncia i xerrameca, o, en paraules d'un article m\u00e8dic de 1998, \"ter\u00e0pia placebo en el millor dels casos i xerrameca en el pitjor\". la directora general de salut d'anglaterra, dame sally davies, ha declarat que els remeis homeop\u00e0tics s\u00f3n \"escombraria\" i no serveixen de res m\u00e9s que de placebos. jack killen, sotsdirector en funcions del centre nacional de medicina complement\u00e0ria i alternativa estatunidenc (nccam), diu que l'homeopatia \"va m\u00e9s enll\u00e0 de la comprensi\u00f3 actual de la qu\u00edmica i la f\u00edsica\". i afegeix: \"no hi ha, que jo s\u00e0piga, cap condici\u00f3 per a la qual s'hagi demostrat que l'homeopatia sigui un tractament efectiu\". ben goldacre diu que els home\u00f2pates que tergiversen l'evid\u00e8ncia cient\u00edfica a un p\u00fablic cient\u00edficament ignorant s'han \"...excl\u00f2s ells sols de la medicina acad\u00e8mica, i massa sovint han evadit la cr\u00edtica en lloc de proporcionar arguments\". els home\u00f2pates solen preferir ignorar les metan\u00e0lisis en favor resultats positius de petits i marginals, com ara a trav\u00e9s de la promoci\u00f3 d'un estudi observacional en particular (el que goldacre descriu com \"poc m\u00e9s que una enquesta de satisfacci\u00f3 del client\") com si fos m\u00e9s informatiu que una s\u00e8rie d'assaigs controlats aleatoris.referint-se espec\u00edficament a l'homeopatia, el comit\u00e8 de ci\u00e8ncia i tecnologia de la cambra dels comuns del regne unit ha declarat:\n\nel centre nacional per la medicina complement\u00e0ria i alternativa (nccam) dels national institutes of health dels estats units estableix que:\n\n\n==== \u00fas en comptes d'un tractament m\u00e8dic est\u00e0ndard ====\nen termes cl\u00ednics, els pacients que opten per utilitzar l'homeopatia en comptes de la medicina normal corren el risc de no rebre a temps un diagn\u00f2stic ni tractament efectiu, i per tant d'empitjorar els resultats de malalties greus. els cr\u00edtics de l'homeopatia han citat casos individuals de pacients d'homeopatia que no van rebre el tractament adequat a malalties que es podrien haver diagnosticat i tractat f\u00e0cilment amb la medicina convencional i que van resultar en la mort, i han mencionat tamb\u00e9 l'\"estrat\u00e8gia de m\u00e0rqueting\" de criticar i restar import\u00e0ncia a l'efic\u00e0cia de la medicina convencional. els home\u00f2pates afirmen que l'\u00fas de medicaments convencionals \"empeny la malaltia m\u00e9s endins\" i causa malalties m\u00e9s greus, un proc\u00e9s que anomenen \"supressi\u00f3\". alguns home\u00f2pates (en particular els que s\u00f3n no metges) aconsellen els seus pacients en contra de la immunitzaci\u00f3. alguns home\u00f2pates suggereixen que les vacunes s'haurien de substituir per nosodes homeop\u00e0tics, creats a partir de materials biol\u00f2gics com pus, teixit malalt, bacils de l'esput o (en el cas dels nosodes d'intest\u00ed) excrements. tot i que hahnemann s'oposava a aquests preparats, els home\u00f2pates moderns sovint els utilitzen, encara que no hi ha proves que indiquin que tenen cap efecte benefici\u00f3s. s'han identificat casos d'home\u00f2pates que desaconsellen l'\u00fas de medicaments antimal\u00e0ria. aix\u00f2 posa en perill els visitants de les zones tropicals que accepten aquest consell, ja que els remeis homeop\u00e0tics s\u00f3n completament inefica\u00e7os contra el par\u00e0sit de la mal\u00e0ria. d'altra banda, en un cas del 2004, un home\u00f2pata va instruir un dels seus pacients perqu\u00e8 deix\u00e9s de prendre la medicaci\u00f3 convencional per una malaltia del cor, aconsellant-la el 22 de juny de 2004 d'\"aturar tots els medicaments, inclosos els homeop\u00e0tics\", dient-li de nou al voltant del 20 d'agost que ja no necessitava prendre la seva medicaci\u00f3 per al cor, i afegint el 23 d'agost que \"ella simplement no pot prendre cap droga \u2014li he suggerit alguns remeis homeop\u00e0tics... estic segur que, si se segueix el consell, recuperar\u00e0 la seva salut\". la pacient va ingressar a l'hospital l'endem\u00e0, i va morir vuit dies despr\u00e9s amb el diagn\u00f2stic final d'\"insufici\u00e8ncia card\u00edaca aguda causada per la interrupci\u00f3 del tractament\".el 1978, anthony campbell, aleshores metge especialista al reial hospital homeop\u00e0tic de londres, va criticar les declaracions de george vithoulkas amb qu\u00e8 promovia els seus tractaments homeop\u00e0tics. vithoulkas afirmava que la s\u00edfilis, quan es tractava amb antibi\u00f2tics, es convertia en s\u00edfilis secund\u00e0ria i terci\u00e0ria amb afectaci\u00f3 del sistema nervi\u00f3s central. campbell va descriure aix\u00f2 com una declaraci\u00f3 completament irresponsable que podria induir a error i a rebutjar el tractament m\u00e8dic convencional a un desafortunat desconeixedor de la medicina. aquesta afirmaci\u00f3 es fa ress\u00f2 de la idea que el tractament d'una malaltia amb medicaments externs que s'utilitzen per tractar els s\u00edmptomes nom\u00e9s condueix a aprofundir-la m\u00e9s en el cos i entra en conflicte amb els estudis cient\u00edfics, que indiquen que el tractament amb penicil\u00b7lina produeix una curaci\u00f3 completa de la s\u00edfilis en m\u00e9s del 90% dels casos.en un article de 2006, w. steven pray, de la facultat de farm\u00e0cia de la southwestern oklahoma state university, recomana que les escoles de farm\u00e0cia incloguin un curs obligatori en medicaments i ter\u00e0pies no demostrades, que es discuteixin els dilemes \u00e8tics inherents en el fet de recomanar productes que no han demostrat la seva seguretat i efic\u00e0cia, i que s'ha d'ensenyar els estudiants com els sistemes no demostrats com l'homeopatia s'aparten de la medicina basada en l'evid\u00e8ncia.en un article titulat \"hem de mantenir una ment oberta amb l'homeopatia?\" publicat a l'american journal of medicine, michael baum i edzard ernst \u2014que s'adrecen a altres metges\u2014 van escriure que \"l'homeopatia \u00e9s un dels pitjors exemples de la medicina basada en la fe... aquests axiomes [de l'homeopatia] no nom\u00e9s s\u00f3n fora de la l\u00ednia dels fets cient\u00edfics, sin\u00f3 que tamb\u00e9 s'hi oposen directament. si l'homeopatia \u00e9s correcta, gran part de la f\u00edsica, la qu\u00edmica i la farmacologia ha de ser incorrecta...\".\nel 2013, sir mark walport, el nou assessor cient\u00edfic en cap del govern del regne unit i cap de l'oficina del govern per a la ci\u00e8ncia, va dir aix\u00f2 de l'homeopatia: \"el meu punt de vista cient\u00edfic \u00e9s absolutament clar: l'homeopatia \u00e9s un disbarat, \u00e9s no-ci\u00e8ncia. el meu consell als ministres \u00e9s clar: que no hi ha ci\u00e8ncia en l'homeopatia. el m\u00e0xim que pot tenir \u00e9s efecte placebo \u2014llavors \u00e9s una decisi\u00f3 pol\u00edtica si hi gasten diners o no\". el seu predecessor, el professor sir john beddington, tot referint-se als seus punts de vista sobre el fet que el govern \"fonamentalment ignor\u00e9s\" l'homeopatia, va dir: \"l'\u00fanic [punt de vist ignorat] que se m'acudia era l'homeopatia, que \u00e9s boja. no t\u00e9 cap fonament de base cient\u00edfica. de fet, tota la ci\u00e8ncia apunta al fet que no \u00e9s en absolut raonable. l'evid\u00e8ncia clara est\u00e0 dient que aix\u00f2 est\u00e0 malament, per\u00f2 l'homeopatia encara s'utilitza a l'nhs\".\n\n\n== regulaci\u00f3 i \u00fas ==\ntant l'\u00fas de l'homeopatia com la seva regulaci\u00f3 s\u00f3n molt heterogenis en funci\u00f3 del pa\u00eds, des de ser for\u00e7a comuna en alguns pa\u00efsos a pr\u00e0cticament inexistent, i des d'estar molt regulada en alguns pa\u00efsos a no estar-ho en la majoria. es practica a tot el m\u00f3n i es necessiten qualificacions professionals i llic\u00e8ncies en la majoria dels pa\u00efsos.el per\u00edode de m\u00e0xima difusi\u00f3 de l'homeopatia va ser la segona meitat del segle xix: el primer hospital homeop\u00e0tic es va obrir el 1832 a la ciutat de sibiu (romania), i en les d\u00e8cades seg\u00fcents les escoles de medicina homeop\u00e0tica es va estendre per tot europa i els estats units. inicialment, l'homeopatia obtenia resultats prometedors en comparaci\u00f3 amb les pr\u00e0ctiques m\u00e9s consolidades, sobretot per haver abandonat tractaments nocius com ara la sagnia, que en la segona meitat del segle xix seguia sent el tractament m\u00e9s com\u00fa per a totes les malalties.amb el desenvolupament d'un enfocament m\u00e9s racional per part de la medicina cient\u00edfica, per\u00f2, l'homeopatia va comen\u00e7ar a perdre terreny. als estats units, per exemple, el 1900 hi havia 22 escoles homeop\u00e0tiques, per\u00f2 el 1923 nom\u00e9s en quedaven dues. el 1950, totes les escoles homeop\u00e0tiques als estats units van ser tancades o van deixar d'ensenyar homeopatia.l'homeopatia va experimentar una recuperaci\u00f3 parcial a finals del segle xx, amb l'augment general de l'inter\u00e8s per la medicina alternativa. avui en dia, l'\u00fas de l'homeopatia, que es considera una pr\u00e0ctica de medicina alternativa o complement\u00e0ria a la medicina cient\u00edfica, s'ha generalitzat en molts pa\u00efsos (estats units, gran bretanya, fran\u00e7a, alemanya, \u00edndia). en alguns d'aquests pa\u00efsos, comen\u00e7ant per fran\u00e7a, els remeis homeop\u00e0tics s'introdueixen en major o menor grau en el sistema p\u00fablic de salut. no obstant aix\u00f2, el seu ensenyament gaireb\u00e9 mai forma part de les facultats de medicina.\nla recuperaci\u00f3 de la popularitat de l'homeopatia ha desencadenat una nova onada d'assaigs cl\u00ednics i metan\u00e0lisis d'estudis anteriors (vegeu la secci\u00f3 homeopatia#evid\u00e8ncia i efic\u00e0cia), i els resultats han demostrat que els efectes terap\u00e8utics dels tractaments homeop\u00e0tics no difereixen significativament dels obtinguts per l'efecte placebo.\ncom a resultat d'aquesta manca de resultats, a l'inici del segle xxi van apar\u00e8ixer els primers signes d'un descens en la popularitat de l'homeopatia. per exemple, a fran\u00e7a, el 2004 la taxa de reemborsament dels remeis homeop\u00e0tics s'ha redu\u00eft del 65% al 35%, mentre que en altres regions de la gran bretanya el 2007 el servei de salut va comen\u00e7ar a retirar els remeis homeop\u00e0tics de la seva oferta. tamb\u00e9 van disminuir les hospitalitzacions en els hospitals homeop\u00e0tics. de nou al regne unit, el 2011 es va registrar una caiguda r\u00e8cord en les vendes dels productes homeop\u00e0tics, mentre que un estudi estad\u00edstic realitzat per la revista homeopathy a noruega el 2012 va mostrar una disminuci\u00f3 significativa en el nombre de visites als home\u00f2pates.\n\n\n=== europa ===\nles regulacions varien a europa segons el pa\u00eds. a \u00e0ustria i alemanya no existeixen regulacions espec\u00edfiques, mentre que fran\u00e7a i dinamarca requereixen disposar de llic\u00e8ncia per a diagnosticar qualsevol malaltia o prescriure qualsevol producte que estigui destinat a tractar qualsevol malaltia. el sistema de salut p\u00fablic d'alguns pa\u00efsos europeus, entre ells fran\u00e7a, parts del regne unit, dinamarca i luxemburg, cobreix certs tractaments homeop\u00e0tics. en altres pa\u00efsos, com b\u00e8lgica i la rep\u00fablica txeca, l'homeopatia no est\u00e0 coberta. a \u00e0ustria, l'asseguran\u00e7a p\u00fablica requereix una prova cient\u00edfica de la seva efectivitat per tal de reemborsar els tractaments m\u00e8dics, per\u00f2 es fan excepcions per l'homeopatia. el 2004, alemanya, que anteriorment havia ofert l'homeopatia dins del seu pla d'asseguran\u00e7a de salut p\u00fablica, en va retirar la cobertura, amb algunes excepcions. el juny de 2005, el govern de su\u00efssa, despr\u00e9s d'un assaig de 5 anys, va retirar la cobertura d'asseguran\u00e7a per l'homeopatia i per a altres quatre tractaments de medicina complement\u00e0ria, i va indicar que no complien amb els criteris d'efic\u00e0cia i relaci\u00f3 cost-efectivitat. no obstant aix\u00f2, despr\u00e9s del resultat d'un refer\u00e8ndum el 2009 es van tornar a incloure les cinc ter\u00e0pies per un per\u00edode de prova de 6 anys m\u00e9s a partir de 2012.el 1992, el consell de les comunitats europees va exposar en el pre\u00e0mbul d'una directiva europea que certs estats membres reconeixien oficialment l'homeopatia, mentre que d'altres simplement la toleraven. en qualsevol cas, en tots els estats membres s'utilitzava i es prescrivia. per harmonitzar el mercat dels productes homeop\u00e0tics, el consell va promulgar la directiva 92/73/cee perqu\u00e8 els estats membres adoptessin certs canvis en la seva legislaci\u00f3 estatal. la directiva 92/73/cee es va substituir per la directiva 2001/83/ce, sobre l'establiment d'un codi comunitari pel que fa als medicaments per a \u00fas hum\u00e0.s'obliga els estats membres a garantir que els productes homeop\u00e0tics (per a \u00fas oral o extern) es puguin registrar sense necessitat de demostrar la seva efic\u00e0cia terap\u00e8utica, sempre que hi hagi un grau suficient de diluci\u00f3 que garanteixi la innocu\u00eftat del producte; en concret, el producte no pot contenir m\u00e9s d'una part per 10.000 de la tintura mare o m\u00e9s una cent\u00e8sima part de la dosi m\u00e9s baixa utilitzada en medicina convencional, pel que fa a principis actius la pres\u00e8ncia dels quals en un producte m\u00e8dic resulti en l'obligaci\u00f3 de presentar una recepta m\u00e8dica. en altres paraules, la diluci\u00f3 ha de ser d'almenys d4/4x/c2, i fins i tot m\u00e9s alta en casos especials. els altres productes homeop\u00e0tics es poden registrar en qualsevol cas sota les regles normals, i per exemple productes com l'arnica d1 s\u00f3n disponibles de manera legal.\nles etiquetes dels productes homeop\u00e0tics registrats sense cap prova de la seva efic\u00e0cia han d'incloure les paraules \"producte medicinal homeop\u00e0tic sense indicacions terap\u00e8utiques aprovades\", aix\u00ed com \"una advert\u00e8ncia que aconselli l'usuari consultar un metge si persisteixen els s\u00edmptomes durant l'\u00fas del producte medicinal\".\n\n\n=== espanya ===\nel 14 de desembre de 2009, l'organitzaci\u00f3 m\u00e8dica col\u00b7legial d'espanya (omc) va aprovar en assemblea el reconeixement de l'homeopatia com a \"acte m\u00e8dic\", amb l'objectiu que es reguli la seva pr\u00e0ctica, evitar que sigui duta a terme per individus sense formaci\u00f3 adequada i fer que quedi restringida a personal i centres qualificats i acreditats. el 16 de desembre de 2013, l'omc va recordar en una declaraci\u00f3 oficial que els metges \"estan obligats per les normes del codi de deontologia m\u00e8dica a utilitzar preferentment procediments i prescriure f\u00e0rmacs l'efic\u00e0cia dels quals s'hagi demostrat cient\u00edficament\", afegint que \"no s\u00f3n \u00e8tiques les pr\u00e0ctiques inspirades en el xarlatanisme, les mancades de base cient\u00edfica i que prometen als malalts la seva curaci\u00f3, els procediments il\u00b7lusoris o insuficientment demostrats que es proposen com a efica\u00e7os\".el desembre de 2011, el ministeri de sanitat espanyol va publicar el \"document d'an\u00e0lisi de situaci\u00f3 de les ter\u00e0pies naturals\", que en les seves conclusions generals plantejava:\n\nel novembre de 2013 el ministeri de sanitat, dirigit per ana mato, va obrir un proc\u00e9s pel qual es regularitzar\u00e0 l'administraci\u00f3 de productes homeop\u00e0tics. el motiu era que fins al moment la falta de regularitzaci\u00f3 legal havia portat a la proliferaci\u00f3 d'empreses il\u00b7legals que fabricaven productes homeop\u00e0tics aprofitant el buit legal que tenen des del 1994.\nsanitat va ressaltar en el seu informe que l'homeopatia no ha demostrat una efectivitat major que un placebo, de manera que aquesta regulaci\u00f3 no es tracta d'una validaci\u00f3 o acceptaci\u00f3 de l'homeopatia com a part de la medicina. l'objectiu primordial \u00e9s l'exig\u00e8ncia als productes homeop\u00e0tics de demostrar l'efectivitat que proclamin tenir, i que en cas de no tenir efectivitat, que se'n demostri la innocu\u00eftat, \u00e9s a dir, que si no s\u00f3n efectius que almenys que no siguin nocius.\nl'abril de 2018 el ministeri de sanitat regularitz\u00e0 la situaci\u00f3 dels productes homeop\u00e0tics. els productes aquests s\u00f3n anomenats \"medicaments\" per la directiva europea. aquesta llei oblig\u00e0 a pagar les taxes de comercialitzaci\u00f3 corresponents des del moment de l'aprovaci\u00f3 de la norma i no les del per\u00edode anterior, implicant que les empreses no paguen 5,1 milions d'euros (m\u00ednim).\n\n\n==== estudis i t\u00edtols ====\nalgunes universitats p\u00fabliques espanyoles ofereixen cursos de postgrau propis sobre homeopatia:\n\nuniversitat de santiago de compostel\u00b7la\nuniversitat de m\u00farcia (la universitat de m\u00farcia va anunciar la seva intenci\u00f3 de revisar aquest curs per la pol\u00e8mica causada.)\nunedd'altres universitats havien ofert tamb\u00e9 cursos de postgrau, per\u00f2 els han anat retirant. \u00e9s el cas, per exemple, de la universitat de saragossa, que va retirar el 2013 els t\u00edtols de \"diploma d'especialitzaci\u00f3 en terap\u00e8utica homeop\u00e0tica\" i \"expert universitari en homeopatia cl\u00ednica\" despr\u00e9s de les queixes formulades per l'associaci\u00f3 cultural arp-societat per a l'avan\u00e7 del pensament cr\u00edtic i alumnes de la facultat de medicina, i que el 2014 es va desmarcar de la c\u00e0tedra boiron d'investigaci\u00f3, doc\u00e8ncia i divulgaci\u00f3 de l'homeopatia, de la universitat de sevilla o de la universitat de barcelona, que en va cancel\u00b7lar el m\u00e0ster per \"manca de base cient\u00edfica\".hi ha fortes cr\u00edtiques contra aquesta pr\u00e0ctica, com la iniciativa anomenada llista de la vergonya (en castell\u00e0: lista de la verg\u00fcenza) d'universitats espanyoles amb estudis sobre pseudoci\u00e8ncies.\n\n\n==== venda de productes homeop\u00e0tics ====\nanteriorment al 1994, la venda de productes homeop\u00e0tics exigia sotmetre's al r\u00e8gim general d'autoritzaci\u00f3 dels medicaments, que estableix com a requisit l'acreditaci\u00f3 de la seva efic\u00e0cia per part del fabricant del producte mitjan\u00e7ant proves farmacol\u00f2giques, precl\u00edniques i cl\u00edniques.\nel 1994 es va traslladar a la legislaci\u00f3 espanyola la directiva europea mitjan\u00e7ant un reial decret que regula l'autoritzaci\u00f3 dels productes homeop\u00e0tics. segons aquesta llei, els productes homeop\u00e0tics no necessiten provar la seva efic\u00e0cia per acollir-se a un procediment simplificat de registre com a medicament. la situaci\u00f3 legal dels productes homeop\u00e0tics que en aquell moment ja estaven en venda a espanya es va recollir en la seva disposici\u00f3 transit\u00f2ria segona, que estableix un termini de sis mesos per adaptar-se als nous requisits, remetent la sol\u00b7licitud d'autoritzaci\u00f3 i registre corresponent al ministeri. superat el termini marcat per la llei, els medicaments homeop\u00e0tics van quedar en una situaci\u00f3 irregular que no s'ha resolt.\nels principals requisits per a l'autoritzaci\u00f3 s\u00f3n:\n\nque la seva via d'administraci\u00f3 sigui oral o externa\nabs\u00e8ncia d'indicaci\u00f3 terap\u00e8utica particular en l'etiqueta o en qualsevol informaci\u00f3 relativa al medicament\nque el seu grau de diluci\u00f3 garanteixi la innocu\u00eftat del medicament. el preparat no ha de contenir m\u00e9s d'una part per 10.000 de tintura mare ni m\u00e9s d'una cent\u00e8sima part de la dosi m\u00e9s baixa que eventualment s'empri en medicina convencional d'aquells principis actius la pres\u00e8ncia dels quals en un medicament convencional impliqui l'obligatorietat de presentar recepta m\u00e8dica.la directiva europea va canviar i m\u00e9s tard es va modificar. a espanya es va promulgar una nova llei de medicaments i un nou reglament d'autoritzaci\u00f3 i registre.el 2012 l'ag\u00e8ncia espanyola de medicaments i productes sanitaris va autoritzar per primera vegada 12 registres de medicaments homeop\u00e0tics, tots ells corresponents a diferents presentacions del preparat lycopodium de laboratorios dhu. tots ells es van registrar com a medicament homeop\u00e0tic sense indicacions terap\u00e8utiques aprovades. el 2013, el ministeri de sanitat va anunciar que establiria una nova normativa per a registrar de forma definitiva la llista de productes homeop\u00e0tics autoritzats sense suport legal i per gravar-los amb diferents taxes.l'octubre de 2018 la mateixa ag\u00e8ncia ordena la retirada de diferents productes homeop\u00e0tics que no havien rebut autoritzaci\u00f3 per a la comercialitzaci\u00f3, quedant-ne permesos provisionalment un total de 2008. d'aquests darrers, nom\u00e9s 12 han indicat tenir indicaci\u00f3 terap\u00e8utica, fet que hauran de defensar en els subseq\u00fcents mesos.\n\n\n=== catalunya ===\nel 2007, catalunya va elaborar una norma concreta per regular algunes de les ter\u00e0pies de la medicina alternativa, entre les quals s'inclo\u00efa la \"naturopatia amb criteri homeop\u00e0tic\", per\u00f2 fou anul\u00b7lada pel tribunal superior de just\u00edcia de catalunya. dins del col\u00b7legi oficial de metges de barcelona (comb) hi ha una secci\u00f3 d'homeopatia, anomenada metges home\u00f2pates i creada l'any 1989. el comb compta amb 184 metges home\u00f2pates acreditats, mentre que els col\u00b7legis de girona, lleida i tarragona compten respectivament amb 8, 5 i 8. l'acad\u00e8mia m\u00e8dico-homeop\u00e0tica de barcelona, fundada el 1890, \u00e9s una acad\u00e8mia de formaci\u00f3 de metges i veterinaris en l'especialitat d'homeopatia. des del 2004 fins al 2014 va col\u00b7laborar amb l'institut de formaci\u00f3 cont\u00ednua de la universitat de barcelona oferint un m\u00e0ster no oficial de 60 ects repartits entre dos anys. des de llavors l'acad\u00e8mia ha continuat oferint la formaci\u00f3 com a m\u00e0ster propi.\n\n\n=== estats units ===\nen els estats units, els remeis homeop\u00e0tics estan regulats per la food and drug administration (fda). tot i aix\u00f2, la fda tracta els preparats homeop\u00e0tics d'una manera significativament diferent de com tracta els medicaments. els productes homeop\u00e0tics no necessiten ser aprovats per la fda abans de sortir al mercat, no se'ls requereix provar la seva seguretat, ni se'ls demana etiquetar els seus productes amb dates de caducitat, ni s\u00f3n sotmesos a proves que verifiquin els seus continguts i potencial. les etiquetes dels productes homeop\u00e0tics, al contrari que els medicaments convencionals, no han d'identificar els seus principis actius, at\u00e8s que tenen molt poca quantitat, o cap en absolut. els medicaments que afirmen tractar malalties greus nom\u00e9s es poden prendre amb prescripci\u00f3 facultativa, mentre que els productes homeop\u00e0tics que diuen tractar aquestes mateixes malalties no tenen aquesta limitaci\u00f3.\n\n\n=== canad\u00e0 ===\nl'administraci\u00f3 de saliva de gos rabi\u00f3s \u00e9s una pr\u00e0ctica legal al canad\u00e0.\n\n\n== debat p\u00fablic ==\nel 2009, un grup de metges brit\u00e0nics i africans va escriure una carta demanant a l'organitzaci\u00f3 mundial de la salut que es pronunci\u00e9s sobre la promoci\u00f3 que la society of homeopaths havia fet de l'homeopatia com a tractament per a una varietat de malalties potencialment mortals, com el vih, la tuberculosi, la diarrea infantil, la mal\u00e0ria i la grip. l'organitzaci\u00f3 va respondre dient que no hi ha cap evid\u00e8ncia que l'homeopatia pugui curar o prevenir aquestes malalties i que el seu \u00fas en lloc dels tractaments convencionals basats en l'evid\u00e8ncia cient\u00edfica pot fer perdre la vida.\ndes que james randi va comen\u00e7ar a prendre ampolles senceres de somn\u00edfers homeop\u00e0tics abans de fer les seves confer\u00e8ncies, s'han popularitzat les mofes de \"sobredosis\" per preparats homeop\u00e0tics entre diverses persones o grups. el 2010, la merseyside skeptics society del regne unit va posar en marxa la campanya 10:23 per fomentar que grups de persones prenguessin p\u00fablicament sobredosis homeop\u00e0tiques. el 2011 la campanya 10:23 es va ampliar amb la participaci\u00f3 de seixanta-nou grups, tamb\u00e9 a barcelona, dels quals cinquanta-quatre van publicar-ne v\u00eddeos. a l'abril de 2012, en la confer\u00e8ncia skeptical de berkeley, m\u00e9s de 100 persones van participar en una sobredosi massiva i van prendre caffea crua, que suposadament tracta l'insomni.les organitzacions educatives sense \u00e0nim de lucre center for inquiry (cfi) i el committee for skeptical inquiry (csi) han fet una petici\u00f3 a l'administraci\u00f3 d'aliments i f\u00e0rmacs (en angl\u00e8s: food and drug administration o fda) dels estats units, on critiquen la farmac\u00e8utica boiron per enganyar en l'etiquetatge i la publicitat de l'oscillococcinum. el cfi del canad\u00e0 est\u00e0 demanant a les persones que sentin que van ser perjudicades pels productes homeop\u00e0tics que contactin amb ells.l'agost de 2011 es va presentar una demanda col\u00b7lectiva contra boiron en nom de \"tots els residents de calif\u00f2rnia que han comprat oscillococcinum en qualsevol moment dels \u00faltims quatre anys\". la demanda al\u00b7lega que \"no \u00e9s res m\u00e9s que una p\u00edndola de sucre\", \"tot i anunciar falsament que cont\u00e9 un principi actiu conegut per tractar els s\u00edmptomes de la grip\".la periodista erica johnson del programa marketplace, de cbc news, va dur a terme una investigaci\u00f3 sobre la ind\u00fastria de l'homeopatia al canad\u00e0; les seves conclusions van ser que \"es basa en ci\u00e8ncia err\u00f2nia i en un pensament una mica forassenyat\". esc\u00e8ptics del center for inquiry (cfi) de vancouver van participar en una sobredosi massiva fora d'una sala d'emerg\u00e8ncia, prenent ampolles senceres de productes homeop\u00e0tics que els haurien d'haver fet somnolents, fet patir n\u00e0usees o incl\u00fas la mort; despr\u00e9s de 45 minuts d'observaci\u00f3 no es va observar cap efecte negatiu. johnson va preguntar a home\u00f2pates i representants de les empreses per les afirmacions sobre cures per al c\u00e0ncer i vacunes. tots van informar de resultats positius, per\u00f2 cap va poder oferir cap resultat cient\u00edfic que recolz\u00e9s les seves declaracions, sin\u00f3 nom\u00e9s que \"funciona\". johnson no va poder trobar cap evid\u00e8ncia que els preparats homeop\u00e0tics contenen cap principi actiu. l'an\u00e0lisi realitzada al departament de qu\u00edmica de la universitat de toronto va trobar que el principi actiu \u00e9s tan petit que \"\u00e9s equivalent a 5 mil milions de vegades menor que la quantitat d'aspirina... en una sola pastilla\". la belladonna i la ipecacuana \"serien indistingibles una de l'altra en un experiment a cegues\".el mar\u00e7 de 2012, el national health and medical care council d'austr\u00e0lia va elaborar un projecte en el qual definia com a no \u00e8tic l'\u00fas de l'homeopatia per la seva falta d'efectivitat:\n\n\n== refer\u00e8ncies ==\n\n\n== bibliografia ==\nbarrett, stephen. \u00abhomeopathy: the ultimate fake\u00bb (en angl\u00e8s).   quackwatch, 28-12-2004. [consulta: 25 juliol 2007].\nernst, edzard; singh, simon. trick or treatment: the undeniable facts about alternative medicine (en angl\u00e8s).  nova york: w. w. norton, 2008. isbn 0-393-06661-4. \ngrupo de trabajo de terapias naturales. an\u00e1lisis de situaci\u00f3n de las terapias naturales (pdf) (en castell\u00e0), 2011. \nhahnemann, samuel. the hom\u0153opathic medical doctrine, or \"organon of the healing art\" (en angl\u00e8s).  dubl\u00edn: w.f. wakeman, 1833. \nhand, wayland d. \u00abfolk magical medicine and symbolism in the west\u00bb. a: magical medicine (en angl\u00e8s).  berkeley: university of california press, 1980, p. 305-319. \nhood, bruce m. supersense (en angl\u00e8s).  harpercollins, 7 d'abril de 2009. isbn 978-0-06-186793-4 [consulta: 7 setembre 2013]. \nkayne, steven b. homeopathic pharmacy: theory and practice (en angl\u00e8s). 2a edici\u00f3.  elsevier health sciences, 2006. isbn 978-0-443-10160-1. \nministerio de sanidad, pol\u00edtica social e igualdad. documento de an\u00e1lisis de situaci\u00f3n de las terapias naturales (pdf) (en castell\u00e0), 2011. \npark, robert l. voodoo science. the road from foolishness to fraud (en angl\u00e8s).  nova york: oxford university press, 2000. \npurroy, jes\u00fas. homeopatia sense embuts. una pr\u00e0ctica que prospera entre miracles i miratges.  barcelona: universitat de barcelona, 2014. isbn 978-84-475-3787-7. \nshelton, jay w. homeopathy: how it really works (en angl\u00e8s).  amherst, nova york: prometheus books, 2004. isbn 978-1-59102-109-4. \nullman, dana. essential homeopathy: what it is and what it can do for you (en angl\u00e8s).  california: new world library, gener de 2002. isbn 1-57731-206-6. \n\n\n== vegeu tamb\u00e9 ==\nsals bioqu\u00edmiques minerals\n\n\n== enlla\u00e7os externs ==\nhomeopatia: creen\u00e7a o evid\u00e8ncia, reportatge del qu\u00e8quicom.\nhomeopathy al sistema nacional de salut del regne unit (angl\u00e8s)\n\u00bfqu\u00e9 es la homeopatia? (castell\u00e0)\ndiccionari d'homeopatia del termcat"