"cornelis jacob langenhoven (* 13 augustus 1873 - \u2020 15 julie 1932) was \u2019n regsgeleerde, koerantredakteur en afrikaanse skrywer, digter en dramaturg. hy het as skrywersname c.j. langenhoven en sagmoedige neelsie gebruik. sy rol in die afrikaanse literatuur en kultuurgeskiedenis was formidabel. as volksraadslid en senator speel hy \u2019n groot rol in die erkenning van afrikaans as amptelike landstaal.\n\n\n== lewe en werk ==\ncornelis jacob langenhoven is net na middernag in die vroe\u00eb oggendure van 13 augustus 1873 op die plaas hoeko in die distrik ladismith, kaap gebore, slegs \u2019n paar uur nadat sy ouer broertjie (andries petrus blignault langenhoven) omgekom het in \u2019n brand in \u2019n stroois op die werf. sy oorgrootvader is pierre guillaume langenhoven, wat op 17 oktober 1755 in duinkerken in frankryk gebore is en in 1774 uit franssprekende belgi\u00eb na suid-afrika kom. sy grootvader is philip hendrik morkel langenhoven (gebore 19 januarie 1812), agtste kind van die stamvader, wat getroud is met margaretha maria van koppen. sy vader, cornelis jacob zetuin langenhoven (26 maart 1842 \u2013 31 mei 1923) en sy moeder, rachel margaretha susanna blignault (30 mei 1848 \u2013 18 augustus 1873), is op 10 junie 1867 op ladismith getroud en hy is die jongste van hulle vier kinders. sy een broer (andries petrus blignault) en suster (margaretha susanna petronella) is baie jonk oorlede en slegs sy oudste broer philip hendrik morkel langenhoven bereik ook volwassenheid. vyf dae na sy geboorte is langenhoven se moeder oorlede en in hierdie omstandighede word hy groot by sy oom pieter guillaume langenhoven (10 april 1836 \u2013 2 julie 1919), sy vader se ouer broer, en tante margarita susanna petronella blignault (29 oktober 1826 \u2013 24 augustus 1912), sy moeder se ouer suster, wat ook op die plaas hoeko gewoon het en vir wie hy as sy ouers aanvaar. sy oom en tante het nie eie kinders nie, maar benewens langenhoven het hulle nog vier aangenome kinders gehad, wie se paaie egter vroeg geskei is. sy biologiese pa is later weer getroud, hierdie keer met cornelia maria joubert.\nlangenhoven se skoolopleiding ontvang hy hoofsaaklik in engels, eers van \u2019n aantal goewernantes en dan vanaf 1883 in die nuutgestigte plaasskool op hoeko by die hollandse meester marthinus paulus bloemkolk. vanaf 1888 gaan hy na die dorpskool op ladismith waar meneer j.r. frylinck die hoof was en in junie 1890 kom hy eerste in die ho\u00ebrskooleksamen in die destydse kaapkolonie. dan gaan hy vanaf julie 1890 skool onder mnr. c.f. rosenow by die riversdal public school for boys. hier loseer hy aan huis van die parlementslid mnr. daniel du plessis bland en hy matrikuleer in junie 1892, waartydens hy derde op die merietelys van die kaapkolonie geplaas word. op skool ontwikkel hy \u2019n besondere voorliefde vir latynse prosa, wat later goed te pas kom by sy studie in die regte en sy direkte en ekonomiese skryfstyl help vorm. hy trek ook voordeel uit die studie van macaulay se \u201cessay on milton\u201d. die stylteorie wat hy later in \u201cdie opdraende pad\u201d ontwikkel het, is gebaseer op aantekeninge wat hy in hierdie voorgeskrewe boek gevind het. op riversdal stig hy \u2019n skooldebatsvereniging en is redakteur van die weeklikse skoolblad, wat hy onder die naam \u201cthe pursuit of knowledge\u201d begin. hy katkiseer en word in 1892 aangeneem by die ng kerk op ladismith, maar worstel vir lank met sy geloofsekerheid. in 1893 ontmoet hy die onderwyseres helena de vries van prins albert tydens \u2019n debatsaand wat op ladismith gehou is en hulle raak in 1894 verloof.\nvanaf die begin van 1893 studeer hy aan die victoria-kollege (later die universiteit van stellenbosch). sy doelwit was om hom in die regte te bekwaam, maar stellenbosch het nog nie \u2019n regsfakulteit gehad nie. hy het dus beplan om eers die b.a.-graad op stellenbosch te verwerf en dan \u00f3f by die south african college in kaapstad in te skryf \u00f3f deur selfstandige studie as prokureursklerk te kwalifiseer. hy vind die universiteitslewe vervelig en aangesien dit indertyd onnodig was om klasse by te woon om eksamens af te l\u00ea, bly hy die hele 1894 op die plaas vir selfstandige studie. sy besluit om tuis te bly is waarskynlik ook versterk deur sy begeerte om meer tyd saam met helena de vries deur te bring. aanvanklik is hy ingeskryf vir engels, nederlands, latyn, grieks, logika en sielkunde, maar hy skryf nie eksamens in grieks en sielkunde nie, terwyl sy uitslae in die ander vakke nie besonder goed is nie. hy besef dat hy leiding nodig het en keer dan die volgende jaar terug kampus toe, waar hy in junie 1895 die b.a.-graad behaal. op universiteit het hy \u2019n aktiewe aandeel aan die debatsvereniging. in 1893 lewer hy as eerstejaarstudent \u2019n rede oor \u201cwhat shall be the future language of south africa?\u201d waarin hy aandui dat hy dink dat engels die taalstryd sal wen, dat daar geen toekoms is vir nederlands nie en dat afrikaans op daardie tydstip nie die vermo\u00eb bied vir intellektuele opvoeding nie, omdat dit nie \u2019n letterkunde het nie en slegs \u2019n beperkte woordeskat bevat.\nvanaf 8 julie 1895 is langenhoven onderwyser by \u2019n eenmanskooltjie op die plaas langlaagte in die transvaalse distrik heidelberg. sy termyn as hoof van hierdie skooltjie is nie \u2019n sukses nie en hy keer in maart 1896 terug na hoeko. hy bly vir \u2019n tyd op die familieplaas, maar vestig hom dan op ladismith, waar hy aanvanklik private onderwys gee. \u2019n paar maande na sy terugkeer uit transvaal word sy verlowing met helena de vries verbreek. hy gaan kuier dan by anna van velden, vir wie hy private klasse gee om haar met haar skoolwerk te help. gou raak hy verlief op anna se ma, die weduwee lenie van velden. op 23 februarie 1897 trou hy op ladismith met die tien jaar ouer magdalena maria (vroutjie) hugo (in daardie stadium die weduwee van velden). sy is op 12 mei 1863 op die plaas nobelsfontein naby victoria-wes gebore en is op 23 mei 1950 oorlede. sy het reeds vier kinders uit haar vorige huwelik gehad, drie dogters (anna elizabeth christina, gebore 1882; elizabeth overgaauw, gebore 1886; en magdalena antoinette, gebore 1889) en \u2019n seun (cornelis johannes hugo, gebore 1891). twee van haar kinders (dirk en margaretha julia) is baie jonk oorlede. hulle bly aanvanklik in sy vrou se huis op ladismith, maar die verhouding tussen langenhoven en sy stiefkinders, wat by hulle inwoon, is van die begin af nie baie goed nie. later sou dit verder versleg weens langenhoven se drinkery en ingrypende politieke verskille.\nvan die einde van 1896 tot 1899 skryf langenhoven in as kandidaat-prokureur by die firma th. c.w. johnson op ladismith en hy verwerf in junie 1899 die ll.b.-graad deur private studie aan die university of the cape of good hope. hy is nou gekwalifiseer om as beide advokaat en prokureur te werk. op 17 augustus 1899 word hy op die prokureursrol geplaas en begin hy as vennoot in die kantoor van j.a. foster op oudtshoorn. hy is aanvanklik alleen na oudtshoorn, maar op 18 oktober 1899, \u2019n week nadat oorlog tussen die twee noordelike republieke in suid-afrika en engeland verklaar is, sluit sy vrou en stiefkinders hulle by hom aan in \u2019n huurhuis in hoopstraat in oudtshoorn. die verhouding tussen langenhoven en foster werk nie goed uit nie en n\u00e1 twee jaar as prokureur besluit hy om as advokaat in kaapstad te praktiseer. op 15 augustus 1901 word langenhoven dan as advokaat toegelaat in kaapstad, \u2019n beroep wat hy tot 13 november 1902 sonder veel sukses beoefen. sy vrou is met sy vertrek swanger en bly in hierdie omstandighede in oudtshoorn agter en hy sluit weer by haar aan tussen oktober 1901 en einde januarie 1902 om haar by te staan met die bevalling. op 22 desember 1901 word sy enigste dogter, margarita rachel engela, gebore. engela is later met niko br\u00fcmmer, \u2019n tandarts, getroud en hulle het een seun, guillaume. engela is op 20 julie 1975 in die hospitaal op ladismith oorlede. guillaume, wat in 1971 \u2019n ph.d.-graad in wiskunde aan die universiteit van kaapstad behaal het, is getroud met laetitia conradie en hulle het drie seuns en \u2019n dogter, die bekende skryfster willemien br\u00fcmmer.\nin kaapstad begin langenhoven reeds om alkohol oormatig te gebruik, \u2019n probleem wat hom die res van sy lewe sou kniehalter en in die tyd van sy verwydering van sy vrou ook tot groot spanning in die huwelik lei. hy is na die geboorte van engela teen die einde van januarie 1902 terug na kaapstad om sy praktyk as advokaat voort te sit, weer met weinig sukses. in junie 1902 keer hy terug na oudtshoorn om een saak te behartig en is in augustus 1902 vir \u2019n laaste keer kaapstad toe. teen november 1902 is hy terug as prokureur op oudtshoorn, weer in foster se kantoor, waar hy onder meer wyd bekendheid verwerf op die gebied van watergeskille. verder hanteer hy algemene sake wat gewoonlik op \u2019n plattelandse prokureur se pad kom, soos testamente en erfenisse, boedelprobleme, koop- en huurkontrakte, invorderings van agterstallige skuld, dagvaardings en enkele gevalle van diefstal, bedrog, egskeiding en naamskending. waar hulle voorheen \u2019n huis gehuur het, koop sy vrou in junie 1903 die huis waaraan hy die naam arbeidsgenot gee en waar hy die res van sy lewe woon. vanaf einde maart 1912 is hy nie meer voltyds in die regspraktyk nie, maar hy behartig van tyd tot tyd tot 1918 nog enkele sake. sy stiefdogter anna van velden het hom bygestaan in sy kantoor in kerkstraat en later het allan pocock, wat met sy stiefdogter, bessie, getrou het, as kandidaatprokureur by hom en foster ingeskryf. langenhoven was tot 1928 as prokureur geregistreer, waarna hy die wetsgenootskap van die kaap die goeie hoop versoek het dat sy lidmaatskap be\u00ebindig word omdat hy totaal onaktief is in die regswese.\naanvanklik skryf hy vermaaklike verhale en gedigte in engels, waarvan sommige gepubliseer word. hy bemoei hom egter ook organisatories met debatsverenigings en lewer vir hierdie verenigings vroeg reeds \u2019n aantal samesprake in afrikaans. in 1910 skryf hy vir die engelse koerant the state \u2019n artikel oor \u201cthe problem of the dual language in south africa\u201d, waarin hy engels eerder as nederlands as die uiteindelike taal van suid-afrika sien, ten spyte van sy klaarblyklike sterk gevoel vir afrikaans. die engelse prys hierdie artikel met entoesiasme en die hollandse dagblaaie reageer sterk, wat hom omstreeks april of mei 1910 noop om sterk standpunt begin in te neem vir afrikaans, aangesien hy veral negatief was dat nederlands die taalstryd sou wen. hierdie nuwe ingesteldheid en standpunt vind uiting in artikels wat in ons land, de volkstem en die brandwag verskyn. op 1 april 1912 word hy redakteur van het zuid-westen, \u2019n oudtshoornse nuusblad, wat hy vir die volgende drie jaar, benewens artikels oor aktuele sake, as podium vir sy opvattinge oor afrikaans gebruik. hier is sarah goldblatt vanaf september 1912 sy assistent en hulle het lewenslank \u2019n besonder hegte verhouding. sy word sy vertroueling, sy klankbord en waarskynlik ook sy minnares, en as kuratrise van sy liter\u00eare nalatenskap het sy die langenhoven-legende tot met haar eie dood in 1975 met drif en toewyding aan die gang gehou. die ineenstorting van die volstruisveremark aan die begin van 1914 raak die omgewing van oudtshoorn besonder nadelig en het zuid-westen word weens finansi\u00eble probleme gedwing om op 9 januarie 1915 te sluit. hiermee kom sy joernalistieke loopbaan tot \u2019n einde, hoewel hy as sagmoedige neelsie steeds gereelde politieke artikels vir die burger skryf en ook vanaf april 1922 die weeklikse rubriek \u201caan stille waters\u201d behartig, welke rubrieke later in twee bundels gepubliseer word. vanaf die sluiting van het zuid-westen maak langenhoven hoofsaaklik \u2019n lewe deur sy inkomste as politikus en sy inkomste uit sy skryfwerk.\nin \u2019n brief aan het zuid-westen van 19 januarie 1914 lewer langenhoven \u2019n sterk pleidooi dat daar \u2019n nuwe lid vir oudtshoorn in die komende provinsiale raadsverkiesing verkies moet word en hy stel homself voor as kandidaat. die wyse waarop hy hom as kandidaat vir die provinsiale raad verkiesbaar gestel het, was nie alleen hoogs ongewoon nie, maar iets unieks in die politieke geskiedenis van suid-afrika. dit tel egter in sy guns dat die kiesers nie tevrede was met die sittende lid nie en almal was moeg vir die outokratiese optrede van die administrateur, sir frederic de waal, en die raadslede se vrees om hom teen te gaan. langenhoven se potensi\u00eble kiesers het geweet dat hy nie op hom sou laat trap nie. op nominasiedag 2 maart 1914 word hy dan ook voorgestel as kandidaat vir die provinsiale raad as lid van die suid-afrikaanse party van botha en smuts. daar was geen verdere nominasies nie; dus is hy onbestrede as verkose lid verklaar. op 23 april van dieselfde jaar loods hy in die provinsiale raad \u2019n mosie deur waarvolgens afrikaans as voertaal tot en met standerd vier in die kaaplandse skole erken word. hierdie mosie word sonder \u2019n enkele teenstem aanvaar en in 1917 word afrikaans in die hele laerskool ingevoer en vanaf 1920 ook in die ho\u00ebrskool.\nin 1913 word hy lid van die zuid-afrikaansche akademie voor taal, letteren en kunst en in julie 1914 maak hy \u2019n drieledige voorstel aan die akademievergadering in bloemfontein. hy stel onder andere voor dat die akademie sy goedkeuring aan onderwys in afrikaans gee, hulp verleen met die verskaffing van leermiddels in afrikaans en ook \u2019n spellingkommissie aanstel om spelling in afrikaans te standaardiseer. hy lewer ook sy belangwekkende toespraak oor \u201cafrikaans as voertaal\u201d by hierdie geleentheid en dit word later met spellingwysigings opgeneem in \u201cons weg deur die w\u00eareld\u201d en ook deur p.j. nienaber opgeneem in \u201cpleidooie in belang van afrikaans deel ii\u201d. hierdie toespraak is \u2019n hoogtepunt in sy pleidooie vir afrikaans en dit is opvallend hoe hy telkens die abstrakte en konkrete, teorie en praktyk, uitspraak en voorbeeld met mekaar afwissel en sy standpunt by herhaling aan die hand van illustrasies uit die eg-afrikaanse werklikheid aan die toehoorder oordra. langenhoven word hier verkies as lid van die eerste spellingkommissie, maar sy geografiese verwydering van die res van die kommissie lei daartoe dat hy geen werklike bydrae lewer nie en in 1915 nie herverkies word nie. kort voor hierdie vergadering van die akademie stel hy ook sy \u201cmemorie aan die afrikaanse taalgenootskap\u201d op, wat mede-onderteken word deur \u2019n aantal joernaliste wat daarop aandring om afrikaans as medium vir hulle beriggewing te gebruik. hierdie uitlaatklep vind hulle wanneer die nasionale pers op 18 desember 1914 op stellenbosch gestig word en die daaropvolgende stigting van die burger in julie 1915. baie van langenhoven se boeke verskyn hierna by nasionale pers en vele bydraes van hom in die burger. sarah goldblatt verhuis in 1917 na kaapstad en word daarna langenhoven se skakelpersoon met die nasionale pers, wat sy onderhandelings met die uitgewers en die koerant behartig. langenhoven se bande met hierdie groep versterk wanneer hy vanaf 24 april 1922 \u2019n gereelde weeklikse rubriek in die burger onder die titel \u201caan stille waters\u201d skryf, waarvoor hy dan ook \u2019n meer gereelde inkomste uit sy skryfwerk verkry. langenhoven bedank in april 1925 uit die akademie sonder opgaaf van redes, maar in \u2019n brief aan sarah goldblatt blyk dit dat hierdie bedanking geskied as gevolg van beide politieke oorwegings (weens die sterk teenwoordigheid van ondersteuners van die suid-afrikaanse party) en liter\u00eare oorwegings (die oorheersing van letterkundiges wat hul studies in die buiteland afgehandel het en opvattings oor die letterkunde gehuldig het wat langenhoven nie aanstaan nie).\nwanneer botha en smuts in 1915 tydens die eerste w\u00eareldoorlog duitswes-afrika (tans namibi\u00eb) binneval en die rebel jopie fourie teregstel, ondersteun langenhoven die politieke rigting van generaal hertzog en verander sy alliansie in die provinsiale raad na die nuut gestigte nasionale party. hy stig ook \u2019n tak van hierdie party in 1915 op oudtshoorn en word die eerste voorsitter van hierdie tak. redelik gou word hy ook opgeneem in die hoofbestuur van die kaaplandse nasionale party en van 1929 tot sy dood is hy voorsitter, terwyl hy van die begin af lid was van die federale raad. in 1915 het hy hom verkiesbaar gestel vir die volksraad, waar hy oudtshoorn sou verteenwoordig. hy is aangewys as die nasionale party se kandidaat, maar het in die verkiesing van oktober 1915 met 281 stemme teen die suid-afrikaanse party se kandidaat verloor. in 1917 wen hy egter die verkiesing vir die provinsiale raad in oudtshoorn en in junie van hierdie jaar word hy ook tot die uitvoerende komitee van die raad verkies. iemand wat waardering uitspreek vir langenhoven se politieke standpunte in hierdie tyd is die jong advokaat met boerderybelange in de rust, s.p. le roux. le roux is later nasionale party kabinetsminister en langenhoven word peetvader van sy seun, die skrywer etienne leroux. in 1920 word hy volksraadslid vir oudtshoorn wanneer hy die setel met \u2019n meerderheid van 225 teen die suid-afrikaanse party se a.h. mulder verower. wat langenhoven se vriend s.p. le roux gevrees het, is egter nou bewaarheid. hy was bang langenhoven sou nie die nodige geduld aan die dag kon l\u00ea as hy in die koukus nie sy sin kon kry nie. langenhoven was ongelukkig in die volksraad en gefrustreerd as hy nie sy oogmerke gou genoeg kon bereik nie. kort na die verkiesing het hy op ladismith aan s.p. le roux ges\u00ea hy wil terug na die provinsiale raad en dat sy vriend hom dan in sy plek vir die volksraad moet beskikbaar stel. le roux wou egter niks weet nie.\nin februarie 1921 verloor langenhoven die setel wanneer generaal smuts weer \u2019n algemene verkiesing uitroep en die suid-afrikaanse party met \u2019n meerderheid van 115 stemme wen. na langenhoven se toetrede tot die politiek was sy salaris as politikus sy enigste vaste inkomste en hierdie nederlaag het beteken dat hy hierdie inkomste verloor het. hy het dus probeer om ander werksgeleenthede te soek, aangesien die politiek ook maar wisselvallig was. in 1921 het hy sy oog op die professoraat in die regte aan die universiteit stellenbosch gehad, maar dit het nie gerealiseer nie. ten spyte van bedenkinge oor sy individualisme en drankmisbruik word hy dan deur die nasionale party verkies as senator. hy beklee hierdie posisie tot met sy dood, wat hom in staat stel om ook met die amptelike erkenning van afrikaans as landstaal op 25 mei 1925 \u2019n beduidende rol te speel. hy lewer besonder invloedryke toesprake in die parlement en is lid van die parlement\u00eare komitee wat die saak ondersoek, verskeie belanghebbendes oor die regs- en taalkwessies uitvra en ook onderhandel met moontlike teenpartye.\nwanneer langenhoven in kaapstad was vir die parlementsittings of kaapstad om ander redes moes besoek, het hy gewoonlik by sarah goldblatt (eers in die tuine en later in mowbray) tuisgegaan. sy moes hom telkens fisiek uit die ellendes van sy drankverslawing red, soms deur hom letterlik in die huis in te dra en te verpleeg. in sarah het langenhoven ook \u2019n geestesmaat gevind. sy was die persoon buite sy huislike kring wat die hartstog van sy ideale verstaan het, wat sy kunstenaarsiel begryp en vertroetel het en vir wie hy ten volle met sy werk kon vertrou. die twee het deur die jare \u2019n drukke korrespondensie gevoer en uit die korrespondensie is dit duidelik dat daar \u2019n baie hegte en diep vriendskap tussen hulle was en na baie mense se mening veel meer as net vriendskap. na sarah se dood was daar gerugte van \u2019n seksuele verhouding tussen die twee, maar jan scannell het hierdie gerugte as onwaar afgemaak. in sy biografie van langenhoven meen j.c. kannemeyer egter dat scannell die kodes wat daar in die korrespondensie tussen langenhoven en sarah was, kon misgekyk het. in \u2019n brief van 11 januarie 1926 het sarah geskryf dat sy alle briewe van hom noukeurig nagegaan het. alle briewe te make met sy manuskripte, politiek en die pers het sy gehou en die ander tot niet gemaak. terwyl sy hiermee besig was, het sy \u201cseergekry\u201d, want elke brief \u201chou \u2019n intieme skakel uit die verlede voor my o\u00eb, en dit vind dadelik weerklank in my geheue en hart\u201d. daar is verseker kodes wat gereeld in briewe tussen hulle na vore kom wat slegs begryp kan word in die lig van \u2019n intieme verhouding tussen hulle. telkens in langenhoven se briewe is daar \u2019n soort refrein wat daardeur loop: \u201calles is beuselagtig op die een ding n\u00e1 wat ek nie kan skryf nie\u201d (7 julie 1924); \u201cdaar is nie \u2019n ding wat ek sou kan s\u00ea nie of ek moet stilbly daarvan\u201d (13 november 1924); \u201cjy weet, sub, daar is niks hiervandaan te skryf nie, of ek moet skryf wat ek nie kan skryf nie\u201d (7 januarie 1925); \u201cmaar ek kan nie vir jou skryf nie want oor die een ding waar my hart vol van is, moet ek nie skryf nie\u201d (16 junie 1925).\nlangenhoven word veral onthou vir sy humoristiese en satiriese werke. hy was 'n veelsydige skrywer wat meesterlike kort prosa en po\u00ebsie geskryf het. hy was welbekend vir sy skerp sin en sagte maniere. hy het 'n denkbeeldige olifant geskep (baie mense wat hom geken het, kon getuig dat daar nooit 'n werklike olifant was nie) genaamd herrie. hy het herrie se naam in 'n klip gekerf langs die n12- nasionale hoofweg, halfpad binne-in meiringspoort, (buite oudtshoorn). hierdie klip staan bekend as herrieklip.\nbenewens die los praatjies en gerugte was daar ander inligting wat ook meer lig op die hele saak werp. die pococks was doodseker dat daar \u2019n verhouding was. vroutjie se kleindogter, marjorie pocock, was veral uitgesproke en het meer as een maal gepraat oor langenhoven se seksuele onversadigbaarheid en onstuimighede, insluitend \u2019n insident met sarah in die kantore van het zuid-westen. dan het guillaume br\u00fcmmer, engela se seun, sy ouma en moeder een aand hoor gesels. langenhoven se verhouding met sarah het ter sprake gekom. op engela se vraag hoekom haar ma dit alles verduur het, antwoord vroutjie: \u201cek het hom liefgehad.\u201d sy het ook aangedui dat selfs die verhouding nie genoeg was om \u2019n breuk tussen hulle te bring nie, selfs nie die keer toe sy haar man en saartjie in arbeidsgenot op heterdaad in \u2019n bed betrap het nie. in arbeidsgenot het vroutjie vir langenhoven die huislikheid verskaf sodat hy sy skeppingsdrang kon uitleef. sy het met haar waardigheid, liefde en wysheid aan hom \u2019n vervullende huwelik en gelukkige tuiste gebied, terwyl sarah vir hom \u2019n intellektuele stimulus was. langenhoven is op vrydag, 15 julie 1932 in sy huis op oudtshoorn aan \u2019n hartaanval oorlede. sy vrou is op 23 mei 1950 oorlede en sarah goldblatt op 22 mei 1975.\n\n\n== skryfwerk ==\nbehalwe sy moedertaal, afrikaans, was langenhoven magtig in engels, latyn  en redelik ook in duits en in hooghollands (nederlands). langenhoven was gaande oor latyn, maar kon geen vat kry in die grieks wat hy op universiteit moes leer nie. grieks het hy (tydelik) bemeester deur sowel die oorspronklike werke as die engelse vertalings te leer. maar nie sonder hulp nie.\nhy is wel jammer dat hy nie verder duits beoefen het nie, maar huldig nie dieselfde standpunt teenoor frans nie.sy bewondering vir die nederlanders en duitsers se taalvermo\u00eb verwoord hy in sy outobiografie, u dienswillige dienaar. hiermee benadruk hy dat by die griekse eksamen sy hollandse dosent geen genade sou toon tydens die merkwerk nie.in loeloeraai laat blyk langenhoven sy eietydse taalhouding: dit was 'n goeie ding, dog ek, dat dit so getref het dat hy [loeloeraai, die ruimtewese] sy eerste aanraking met die aarde in suid-afrika gevind het. s\u00ea nou hy was in holland of duitsland of china te lande gekom, hoe sou hy ooit oor die onmoontlikhede van daardie ongerymde en onleerbare tale gekom het om te kan verstaan en hom verstaanbaar te maak? in engeland sou dit nog op 'n manier kon gegaan het sov\u00e9r as die taal betref, maar natuurlik daar is die mense weer onmoontlik. met afrikaans en afrikaners ondervind geen vreemdeling mos ooit moeilikheid nie. hulle met hom altemit ja..in langenhoven se versamelde werke (1956), deel ii, bl. 127, sal die leser afkom op 'n brief gerig aan engela wat in latyn geskryf is. hierdie brief het betrekking tot mof en sy mense, wat aan engela opgedra is. kannemeyer se vonds, 'n vertaling deur langenhoven self, word hiernaas gestel vir duidelikheid:\n\nc.j. langenhoven se bekendste werk is die stem van suid-afrika wat hy in 1918 geskryf het. die musiek daarvoor is in 1921 deur m.l. de villiers gekomponeer. 'n passasie uit die stem vorm vandag 'n deel van die volkslied van suid-afrika.\nbenewens dit het sy skryfloopbaan amper elke genre aangeraak, van po\u00ebsie tot spookstories. hy het verskeie werke in afrikaans vertaal, onder andere die rubaiyat of omar khayyam. hy het nuwe afrikaanse gesegdes geskep en het selfs 'n liefdesgedig (in bogtaal) aan sy hond geskryf.\nlangenhoven was instrumenteel in die beweging om afrikaans erken te kry as amptelike taal, asook as eerste taal in skole in plaas van nederlands. afrikaans is in 1925 amptelik in die parlement gebruik, en uiteindelik in 1927 erken as 'n amptelike taal van suid-afrika saam met engels.\nin die negentigerjare van die negentiende eeu skryf hy nie doelgerig nie. uit 1899 dateer \u2019n ongetitelde, onvoltooide handleiding in engels oor die regte van die individu, in besonder die regte in verband met eienaarskap, besit, vervreemding, gebruik en gevangehouding. \u201cthe life history of an ostrich\u201d dateer ook uit hierdie tydperk. hierdie werk, wat in 1953 gepubliseer is, beskryf die gehele lewensiklus van die volstruis. etlike ander werke, hoofsaaklik in engels, word ook vroeg in die twintigste eeu deur hom geskryf. hy begin eers laat in sy lewe met alle erns sy skryfwerk in afrikaans beoefen en slegs enkele afrikaanse werke verskyn voor 1910. dit sluit in \u201cons almaal se erfenis\u201d, wat in die manuskrip die titel \u201crein geluk\u201d gehad het, asook \u201cdie grijsaards jeug\u201d. in de volkstem van omstreeks 1908 verskyn onder andere \u201cwysheid uit die rooi kole\u201d, \u201ctwee oues van dae\u201d, \u201cdie kluisenaar van die karroo\u201d en \u201cmeester\u201d, almal stukke wat later in \u201cons weg deur die w\u00eareld\u201d opgeneem word.\nnadat hy hom bewus geword het van sy roeping om afrikaans te bevorder, poog hy om in sy werk die volk te laat lees en lewer werk in feitlik alle genres om die groot tekort aan toepaslike leesstof aan te vul. in 1910 reeds publiseer hy \u201cpadlangers en zonder doekies\u201d (met subtitel \u201c\u2019n afrikaansche boodschap van \u2019n afrikaander aan afrikaanders\u201d), waarin hy betoog vir afrikaans en so sy lewenstaak begin. hierin toon hy op oortuigende wyse aan hoedat afrikaans baie beter geskik is as nederlands om engels die stryd aan te s\u00ea. hoewel hy eers betreklik laat bewus word van sy roeping as taalstryder en skrywer, produseer hy hierna binne minder as \u2019n kwarteeu \u2019n omvangryke oeuvre.\nas deel van sy bevordering van afrikaans skryf hy \u2019n paar taalhandleidings wat gemik is op engelssprekendes om hulle begrip van afrikaans te verbeter. een van die eerste take wat hy na 1910 in belang van afrikaans gedoen het, was die publikasie van \u201cthe royal road to cape dutch\u201d. gedurende hierdie tyd was daar baie engelstaliges en jode in oudtshoorn wat nie afrikaans kon verstaan nie. om hierdie mense in sy eie vriendekring, asook die algemene engelstalige bevolking van suid-afrika te help, het hy hierdie handleiding in drie \u201cstages\u201d opgestel: deel i is \u2019n \u201cgrammar\u201d, terwyl deel ii bedoel is as \u201ca reading primer being the farce \u2018die trouwbelofte\u2019 with notes and exercises and vocabulary\u201d en deel iii beoog om \u2019n \u201cadvanced reader\u201d te wees. die eerste twee dele het by pocock verskyn, maar die derde deel is nooit gepubliseer nie. in 1926 lewer hy \u201ca first guide to afrikaans\u201d, gemik op engelssprekendes wat begin om afrikaans aan te leer. hierdie werk word deur \u2019n onbekende persoon in \u2019n resensie in die cape times van 22 april 1926 en deur d.b. bosman op 16 junie 1926 in die burger negatief beoordeel. langenhoven reageer baie skerp op bosman se resensie en stuur etlike telegramme en ander boodskappe aan die redaksie van die burger, waarin hy onder andere vir bosman \u201c\u2019n parmant\u201d noem wat \u201cin holland of duitsland een van die doktors-tietels opgetel het wat daar rondl\u00ea\u201d. die redaksie van die burger beantwoord sy besware op rasionele gronde en plaas dan spesiaal \u2019n resensie van professor j.j. smith wat aanvanklik in die huisgenoot verskyn het en positief is oor hierdie werk van langenhoven. na \u2019n maand gaan l\u00ea die stof, maar in hierdie tyd het langenhoven nie een rubriek vir \u201caan stille waters\u201d gelewer nie. hierdie reaksie is tipies van langenhoven se gevoeligheid vir die kritiek van resensente wat na sy mening nie sy werk verstaan en na waarde skat nie en hy neem reeds betreklik vroeg in sy loopbaan stelling in teen hierdie doktore, professore en ander resensente wat sy lewe \u201cvergal\u201d. voorin die meeste van sy latere werk verskyn die versoek \u201cgeen resensie word gevra nie\u201d.\n\n\n=== romans ===\nsy belangrikste bydrae is op die gebied van die prosa. sy boeke is telkens herdruk en duisende eksemplare van elkeen is verkoop. in die twintigerjare skryf hy \u2019n aantal romans. die eerste in 1921 is \u201csonde met die bure\u201d, waarna volg die soortgelyke satiries-humoristiese \u201cdoppers en filistyne\u201d (1922) en \u201cherrie op die ou tremspoor\u201d (1925). in hierdie werke spot hy met allerhande dinge in die samelewing, soos die verengelste wenderbaails, vroutjie se sosiale aspirasies, engela se klere en k\u00earels, akademiese professore en bure se manewales, terwyl selfspot ook nie agterwe\u00eb bly nie. hierdie werke speel almal af in die bekende w\u00eareld van die klein karoo en hy self is meestal as die ek-verteller in die verhale aanwesig. hy het ook vir vroutjie, engela en homself as karakters gebruik. dit alles gee aan hom die geleentheid om \u2019n sterk persoonlike stempel op die verhale af te druk en die vertelling te voer in die rigting wat hy verkies. in \u201csonde met die bure\u201d besluit neelsie, nadat sy bure hom versondig, om te maak soos hy lekker kry. sy vrou neul ook aldag aan hom, want dit is die tyd van oudtshoorn se glorie met die volstruisveerbedryf en die bure se weelderige leefstyl krap aan haar. neelsie koop \u2019n afgeleefde tremwa in die kaap wat selfs agtien osse nie kan trek nie en op \u2019n sirkusvendusie koop hy dan \u2019n olifant om die gedoente te trek. die olifant noem hy herrie. hierdie eiesoortige trek gaan al langs die olifantsrivier op en veroorsaak moleste net waar hulle gaan. die magistraat, afdelingsraad en geregtelike mag agtervolg hom, maar moet verneder die aftog blaas. in meiringspoort vind hy eindelik vir \u2019n wyle rus, maar dit duur ook nie lank nie. \u2019n groot re\u00ebn en oorstroming bring allerhande vreemde verskynsels en skaars is die pad weer rybaar of twee deputasies besoek hom om te vra dat hy hom verkiesbaar stel. langenhoven gebruik komieklike verdraaiings, woordspelings en paradokse om die komiese na vore te bring en met die mense van sy tyd te spot. die \u201csonde-met-die-bure\u201d motief word \u2019n konstante, deurlopende motief in sy werk. \u201cherrie op die ou tremspoor\u201d is \u2019n vervolg op \u201csonde met die bure\u201d. oudtshoorn se weeldedae is nou verby en neelsie se leegl\u00eaery begin vir vroutjie verveel. sy begin so aan hom te karring dat hy verplig is om werk te gaan soek. hy maak \u2019n vergeefse besoek aan pretoria en vele ander pogings om werk te kry, loop op niks uit nie. by \u2019n winkel moet hy byvoorbeeld ontdek dat sy ouderwetse eerlikheid \u2019n diskwalifikasie is vir die betrekking van boekhouer. so word die gewetenlose praktyke van party sakemanne tong in die kies aan die kaak gestel. wanneer neelsie \u2019n uitnodiging kry van die universiteit van stellenbosch om \u2019n reeks lesings te gee, gebruik hy die geleentheid om met akademiese geleerdheid te spot. met die trem herhaal hy nou sy vorige reis sodat hy op meiringspoort kan voorberei vir sy professorale taak, sonder om sonde van die bure te beleef. by sy bestemming verdiep hy hom in \u2019n uitgebreide versameling van sensasie-romans. vir die stellenbosse studente wil hy hierdie romans \u201cmet vernietigende doeltreffendheid\u201d bespreek, want veroordeling van ander mense se werk is na sy mening die vernaamste taak van die akademiese geleerde. hy word eindelik beloon met \u2019n doktorsgraad. in hierdie parodie gee hy op genotvolle wyse uiting aan sy onversoenlike haat vir akademiese farise\u00ebrs. \u201cdoppers en filistyne\u201d is \u2019n vermaaklike weergawe van die gesoute sap stoffel gieljam wat die rustige plaaslewe verruil vir die sonde en ergernis van die dorp net om sy vrou, soetlief, gelukkig te hou. stoffel moet hier saam met sy kyfagtige vrou probeer oorleef in \u2019n vreemde omgewing en in interaksie tree met mense van ander kulturele agtergronde en politieke oortuigings. dit alles lei tot vele kostelike insidente, waarin die skrywer onder andere die spot dryf met verengelste afrikaners wat hulle op hierdie manier probeer deftig voordoen. die politiek loop ook deur, veral politieke koalisies tussen mense wat glad nie by mekaar hoort nie. die boek word aangebied as geskryf deur stoffel gieljam self, met sagmoedige neelsie wat dit slegs nasien, foute korrigeer en persklaar maak \u2013 wat natuurlik \u2019n geleentheid is om te spot met die akademiese deskundiges se taal- en spellinggrille.\nhy skryf verskeie ander romans van wyd uiteenlopende aard. \u201cloeloeraai\u201d is waarskynlik die eerste wetenskapfiksie in afrikaans en verskyn aanvanklik as vervolgverhaal in die burger. loeloeraai is van venus en sy besoek aan oudtshoorn veroorsaak groot konsternasie. die verwikkelinge waartoe dit aanleiding gee word op langenhoven se kenmerkende humoristies-satiriese wyse beskryf. oom stoffel, herrie en jakkals is almal weer terug in hierdie verhaal. die magistraat probeer om die onwettige immigrant tronk toe te stuur en die regering probeer hom omkoop, terwyl die redakteur van die burger by loeloeraai pleit om tog sy besondere kennis met die mense te deel ten einde aardse ellende te verminder. loeloeraai wil egter die primitiewe aardelinge leer om eers die selfsugtige menslike natuur te tem voor hulle die werklike natuur aandurf. hy neem dan vir neelsie, vroutjie en engela op \u2019n reis na die maan en op reis gaan die gesprekke oor die sterrekunde, waarin langenhoven op popul\u00eare wyse wetenskaplike besonderhede oordra. op die maan ontdek hulle \u2019n tropiese landskap in \u2019n maangrot. na \u2019n lekker piekniek keer hulle terug aarde toe en gaan loeloeraai weer na venus. \u201cdie lig van verre dae\u201d is \u2019n ligte verhaal waarin langenhoven in die trant van die popul\u00eare avontuurverhaal inligting omtrent die eerste trekkers na die binneland weergee, waarin oom gert met sy gesin (sy vrou annie en dogter johanna) in 1752 uit die boland wegtrek na die klein-karoo om weg te kom van die wanbestuur van die kompanjie. hier beleef hulle die gevare van die binneland en word deur inheemse san beroof en oorrompel. in \u201caan stille waters\u201d deel langenhoven besonderhede mee oor die ontstaan van \u201cmof en sy mense\u201d, met subtitel \u201cdie badwater van betesda\u201d. twee vriende het hom aangespoor om \u2019n boek te skryf oor \u2019n hond, wat nie op kinders gemik is nie en in hierdie verhaal is honde die hoofkarakters, wat in twee kinderlose gesinne optree as trooster van teleurgestelde ouers. fiela het ses woelige kleintjies, wat een vir een weggegee word totdat net mof oorbly. die oubaas en ounooi sterf egter tydens die griep-epidemie en die troue fiela sterf dan van honger tussen hulle grafte. frikkie van zyl, die dokter wat die mense tydens die epidemie versorg het, neem dan vir mof aan, maar hy word self siek van griep en skop die hondjie uit die kar. met \u2019n verbryselde pootjie en \u2019n seer hartjie oor soveel onreg kom mof op sy nuwe baas se plaas aangesukkel, waar hy langsamerhand \u2019n opgevoede en fyngevoelige hond word. saam met sy mense eet hy die krummels van die armoede en as daar weer beter dae aanbreek word hy \u2019n toegewyde kinderoppasser. terwyl die hond baie simpatiek en realisties geteken word, is die uitbeelding van sy mense se karakters en optredes minder verantwoord. \u201cmof en sy mense\u201d word eervol vermeld tydens toekenning van die hertzogprys vir 1926.\ndie eerste speurverhaal in afrikaans is \u201cdonker spore\u201d, wat so gewild is dat dit altesaam 36 herdrukke beleef. hierin begin die jong joernalis sarel van duine by die burger werk en sy redakteur stuur hom na die kaapprovinsie om in ladismith \u2019n moord te ondersoek waar daar in bekende spookw\u00eareld \u2019n man opgehang gevind word. die verskillende uiteensettings van die feite in die media versterk die vermoede van bonatuurlike ingryping en verhoog die spanning. eindelik slaag sarel om die moordenaar vas te trek, terwyl hy ook op liefdesgebied suksesvol is. hierdie roman is een van die eerste afrikaanse romans wat ook in \u2019n rolprent omskep word. in \u201cdie wagtende w\u00eareld\u201d ontdek die stellenbosse student adie adelryk na lang proefnemings \u2019n proses \u201com die atoom kunsmatig te ontbind en die snelheid van ontbinding te beheers\u201d. so word \u2019n onuitputlike bron van energie beskikbaar gestel wat \u2019n einde kan maak aan alle ekonomiese botsings en oorlo\u00eb, maar die onmiddellike vernietiging van die waarde van goud as ekonomiese ruilmiddel sal rampspoedig wees en die beskawing vernietig. die geweldige verantwoordelikheid dwing hom om troos te soek by sy vriend, hein de kok, wat hom getrou bystaan. die saak word aan die senaat van die universiteit voorgel\u00ea en bespreek op \u2019n kabinetsitting en kapitalistiese magte en selfs die russiese regering probeer om sy geheim te bekom. niemand kan adelryk egter beweeg om sy geheim te openbaar nie. die russiese magte slaag egter amper daarin om deur marteling adelryk te dwing om sy geheim te openbaar. eindelik word die sterwende adelryk na gen\u00e8ve vervoer waar die saak deur die volkebond bespreek word en daar \u2019n oplossing kom. adelryk graveer sy formules op \u2019n goudplaat op voorwaarde dat dit in sy doodskis geplaas moet word. onder toesig van die volkebond moet die kis in \u2019n gletserskeur afgerol word, sodat die geheim eers na sewe jaar beskikbaar sal wees. gedurende hierdie periode moet die ekonome \u2019n plaasvervanger vind vir goud as algemene w\u00eareld-erkende ruilmiddel. die titel van die roman verwys na die w\u00eareld wat wagtend is op kennis wat hom sal verlos. die roman dui aan dat die sedelike vooruitgang van die mens ver agtergebly het by sy tegniese bedrewenheid, met die gevaar dat die moderne mens met sy knap uitvindings die hele beskawing sal vernietig.\n\n\n=== kortprosa ===\ntwee bundels spookverhale, \u201cgeeste op aarde\u201d (1924) en \u201cdie wandelende geraamte\u201d (1930), word ook uitgegee. \u201cgeeste op aarde\u201d bevat agt verhale, waarin elke verhaal meegedeel word deur die persoon wat self in aanraking gekom het met die bonatuurlike verskynsels. in die bundel is daar dan direkte waarneming en afwisseling van styl en metode. deur suggestiewe besonderhede word daarin geslaag om die illusie te versterk dat die spookgedaantes nie willekeurig uitgedagte verskrikkinge is nie, maar dwalende geeste met menslike eienskappe. die \u201cgeeste\u201d is feitlik altyd op \u2019n sending waarin hulle ingryp in mense se lewens en die impak op mense word dan belangriker as die verskynsel self. die skrywer berei die spanning op meesterlike wyse voor en handhaaf dit normaalweg dwarsdeur die verhaal, totdat die ontknoping op gemotiveerde wyse bekend word. \u201cdie hangende gedaantes\u201d is \u2019n hoogtepunt van stemmingskepping. hierin hou \u2019n vrolike groep studente in die maanlig piekniek wanneer hulle uitgelatenheid onderbreek word deur \u2019n ou reisiger, wat \u2019n spookstorie vertel. kort na die komiese ontknoping volg die grieselige ontdekking van twee liggame wat in die skadu hang, wat die studentepret plotseling laat oorslaan tot angs. in \u2019n \u201cna-woord\u201d tot hierdie bundel sit langenhoven sy eie opvattinge oor geestesverskynings uiteen. p.c. schoonees beskou hierdie knap vertelde spookstories as \u2019n welkome aanwins vir ons volksliteratuurhy volg dit op met die soortgelyke \u201cdie wandelende geraamte en ander verskynings\u201d, waarin veertien verhale opgeneem word. hierin is daar onder meer \u2019n wandelende geraamte wat \u2019n ordentlike begrafnis vir sy tweelingbroer versoek; die spook van vergele\u00eb lewer \u2019n moordenaar aan die gereg oor; en \u2019n professor wat glo dat na die dood slegs totale vernietiging wag, word \u2019n onherkenbare spook sonder gedaante. die fokus is dus nie om onverklaarbare geheimsinnighede te beskryf nie, want as die spook sy rol gespeel het, is die hele geval opgehelder en die raaisel opgelos. \u2019n belangwekkende figuur in hierdie bundel is koos heyns van uniondale wat optree as speurder in die spokew\u00eareld, en gereeld daarin slaag om hul geheime tekens te verklaar. abraham h. de vries neem \u201cdie bouval op wilgerdal\u201d uit hierdie bundel op in \u201cdie afrikaanse kortverhaalboek\u201d. die vryer frans rysselaar wil sy teenstander petrus van graan doodskiet om sodoende vir emmie te kry. sy voet haak vas en hy skiet homself per ongeluk. emmie en petrus se huwelik word dan deur sameloop van gebeure eintlik petrus se begrafnis. dit blyk later dat frans petrus se liggaam ingeneem het, dat die gestorwene die dag met die begrafnis aan die voet van die doodkis gestaan het en dat die mal geworde emmie juis nie mal is nie. die magtiging wat oom freek het om wilgerdal te verkoop, is ook vals. dit is deur frans rysselaar geteken in die gedaante van petrus van graan. \u201cdie verdwyning van flip loots\u201d uit hierdie bundel word deur p.g. du plessis in die versamelbundel \u201chalfeeu\u201d opgeneem. flip loots en martjie nel is verlief op mekaar, maar flip verdwyn nadat hy die weilands besoek. piet weiland gebruik daarna sy kans om met martjie te trou. martjie kwyn egter en is met die geboorte van haar kind oorlede. piet verkoop daarna die plaas, maar die nuwe koper kan dit nie uithou nie soos daar gespook word. koos veldkornet se hulp word ingeroep, hy gesels met die spoke en los die raaisel rondom flip loots se verdwyning op. in \u201cdie vrou voor die hek\u201d vertel sybrand van wyk van sy ontmoeting met \u2019n spook in caledonskloof. n\u00e1 teenspoed moet hy in die re\u00ebn en donker daar deur ry, maar voor hy by freek pretoors se hek kan ingaan om blyplek vir die nag, keer \u2019n deurskynende vrou in slegs onderklere hom voor en beduie hy moenie daar ingaan nie. hy ry weg, maar net soos hy wil stop, is die vrou skielik weer daar om te wys dat hy nie moet uitdraai nie. sy is weer daar om te wys waar hy by die veepos moet uitdraai en in die strooihuis kry hy weer die vrou, maar hierdie keer is dit nie haar gees nie, maar haar lyk. haar klere het sy uitgetrek om haar kind te probeer warm hou. hy lewe nog en sybrand kan hom red. \u201cdie beste spookstories\u201d is \u2019n keuse uit langenhoven se spookstories deur danie botha.\nbelangwekkend is \u201cskaduwees van nasaret\u201d, waarin godsdienstige vraagstukke behandel word. langenhoven gee in \u201cu dienswillige dienaar\u201d agtergrond van sy eie geloofstwyfel en die godsdiensstryd van sy studentetyd en voeg dan daarby: \u201chad ek in daardie tyd maar so \u2019n eenvoudige boekie in die hande gekry soos my eie \u2018skaduwees van nasaret\u2019 sou dit my redding gewees het\u201d. twee \u201cegte\u201d briewe dien as inleiding en afsluiting van hierdie werk, met ses verdigte briewe as die liggaam. die eerste brief (\u201caan \u2019n jodin\u201d) is die inleiding, waarin langenhoven die ontstaansgeskiedenis van die boek uiteensit en \u2019n verklaring gee van die titel van die werk. ses karakters skryf dan elkeen \u2019n denkbeeldige brief aan \u2019n vriend of vreemdeling, waarin hulle mededelings maak omtrent die persoon en leerstellinge van jesus. die ses karakters is die griekse wysgeer aristarchus, pontius pilatus, die skrifgeleerde zadok, die farise\u00ebr josias ben-johanan, martha die reine en magdalena die gereinigde. deur die gedagtegang en styl tipeer langenhoven die individualiteit van elke briefskrywer en hoewel dit waarskynlik nie sy bedoeling was nie, kwalifiseer elkeen van hierdie briewe deur sy verhaalelement en besondere hegtheid van bou ook as kortverhale, wat in hierdie vorm as van die bestes van sy tyd beskou kan word. voorbeeld hiervan is die brief van pilatus, waarin hy eers die moeilike omstandighede skets waarin hy in judea diens moet doen, onder seker die moeilikste nasie op aarde, die jode. sy bewindhebbers stel nie soseer belang in regspleging nie as in genade. teen hierdie agtergrond verduidelik hy dan sy optrede. treffend beskryf is die wroeging waarmee hy sedertdien worstel, veral in die lig van die liefdevolle blik van jesus, wat sonder veroordeling sy vonnis aangehoor het. die boek word afgesluit met \u2019n brief van die skrywer aan \u2019n student oor die geloofstwyfel. as aanhangsel word enkele gedigte oor die geboorte en lyding van christus, die calvinisme en die heelal bygevoeg. in 1927 ken die akademie die hertzogprys vir \u201cskaduwees van nasaret\u201d aan langenhoven toe (\u2019n bekroning wat hy deel met sangiro en jochem van bruggen), maar hy weier die prys, onder meer omdat \u201cmof en sy mense\u201d die vorige jaar slegs \u201ceervolle vermelding\u201d ontvang het. \u201cuit \u2019n brief van pontius pilatus\u201d uit hierdie boek word deur f.v. lategan in die versamelbundel \u201ckortpad\u201d opgeneem. d.f. malherbe neem etlike prosabydraes van langenhoven op in \u201cafrikaanse letterkunde\u201d. die verhaal \u201corige donkies\u201d is \u2019n herskrywing van \u2019n fabel van esopus en word deur daniel hugo in die versamelbundel \u201ctydskrif\u201d opgeneem. ander versamelbundels waarin sy werk verskyn sluit in \u201cvertellers\u201d en \u201cvertellers 2\u201d van merwe scholtz.\nlangenhoven se onvoltooide bybelse roman, \u201cdie mantel van elia\u201d, word na sy dood uitgegee. die laaste vier dae van sy lewe het hy aan hierdie roman gewerk. hierin is elia op pad om aan agab te gaan verkondig dat \u2019n groot droogte op hande is. op pad ontmoet hy \u2019n vreemdeling wat \u2019n israelitiese meisie beskerm het en neem haar na haar verloofde. die verhaal bevat breedvoerige uitweidings oor die godsdienstige ontwikkeling van die joodse volk en vertel van die onderrig wat elia aan die jonger profete gee. blykbaar sou dit \u2019n historiese roman van die ou soort geword het. as huldeblyk aan langenhoven is hierdie onvoltooide verhaal in faksimileevorm in sy eie handskrif uitgegee. in sy laaste lewensjaar maak langenhoven, nog meer as vroe\u00ebr, \u2019n intensiewe studie van die bybel. herhaaldelik verwys hy in sy weeklikse rubriek \u201caan stille waters\u201d na die letterkundige skoonhede van die bybel, en in april 1932 hou hy \u2019n voordrag oor hierdie onderwerp op stellenbosch. kort daarna begin hy die bybelverhaal oorvertel vir jongmense om hulle kennis te verbreed en vorder tot met die geskiedenis van gideon. die onvoltooide \u201chooftrekke van die bybelverhaal\u201d word dan in sy \u201cversamelde werke\u201d opgeneem. \u201cdie letterkundige skoonhede van die bybel\u201d is \u2019n lesing wat hy in 1932 in stellenbosch lewer, wat ook in sy \u201cversamelde werke\u201d opgeneem word.\n\n\n=== ander prosa ===\nhy skryf ook verskeie ander vorms van prosa, meestal van didaktiese aard. \u201ceenvoudige stukkies en brokkies\u201d (met \u2019n voorwoord deur f.w. reitz) bestaan uit diverse stukkies wat hy oorspronklik veral vir gebruik by debatsverenigings geskryf het en dit word gepubliseer met die subtitel \u201com in die huis te lees en om in debatsverenigings te gebruik vir resitasies, voorlesinkies, voordraggies en opvoerinkies\u201d. die boekie bevat gedigte, \u2019n romantiese verhaal met probleemstelling, \u2019n kostelike brief van ouers aan hul seun op kollege, mymerings oor die verlede en die lewe, opstelle oor opvoeding en die redenaarskuns, spesiale stukke vir debatsverenigings en elf samesprake en \u2019n klugtige alleenspraak. die samesprake sluit in \u201cdie tweetalige vonnis\u201d, \u201cdie omslagtige tant lenie\u201d, \u201cdie kijs abaut die forro\u201d en \u201cdie ingewikkelde boodskap\u201d, terwyl die gedigte \u201cag wat, dis maar \u2019n hond\u201d en \u201cliefdes-onsin\u201d insluit. meeste van hierdie stukke is in 1914 opgeneem in \u201cons weg deur die w\u00eareld\u201d wat in 1922 in drie afsonderlike dele herdruk is. sy spreuke raak wyd bekend en 366 verskyn reeds in september 1912 in \u201cafrikaanse verjaardagboekie\u201d, met \u2019n spreuk vir elke dag. hierdie boek word in 1925 grootliks gewysig en opnuut as \u201cons geliefde verjaarsdagboekie\u201d uitgegee. in 1922 vul hy die 366 spreuke in hierdie boekie met kritiese opmerkings aan en brei die aantal spreuke verder uit vir opname in \u201cons weg deur die w\u00eareld\u201d, met die versamelde \u201cspreuke van langenhoven\u201d en \u201cspreuke van langenhoven: \u2019n keuse\u201d wat later apart gepubliseer word. die spreuke is \u2019n pittige samevatting van die skrywer se lewenswysheid. daar is raak opmerkings, wat getuig van \u2019n helder, logiese gedagtegang, diep selfkennis en \u2019n uitgebreide ervaring. nuwe waarhede word op treffende wyse uitgedruk en ou waarhede in \u2019n nuwe, oorspronklike vorm. \u2019n groot aantal onderwerpe kom onder die loep, soos vriendskap en buurskap, deugde en ondeugde, spaarsaamheid en verkwisting, waarheidsliefde en leuenagtigheid. hierdie spreuke bevat baie pitkos vir ernstige oordenking.\n\u201cons weg deur die w\u00eareld\u201d verskyn aanvanklik in 1914, maar word daarna telkemale hersien, aangevul en in verskillende dele heruitgegee. die eerste uitgawe bevat \u201cstukkies en brokkies\u201d as \u2019n geheel, aangevul met nuwe verse, verhale, spreuke en preke. in die tweede druk van 1919 voeg hy sy rede oor \u201cafrikaans as voertaal\u201d by. met die derde druk van 1922, wat uit drie dele bestaan, kry hierdie werk sy finale beslag deurdat verskeie vroe\u00eb gedigte weggelaat, \u2019n verdere pleitrede vir afrikaans bygevoeg en \u2019n aantal spreuke deur kritiese en relativerende opmerkings in \u2019n ander lig gestel word. die werk omvat nou verskeie verhale, essays, sketse, samesprake, fantasie\u00eb en verse, asook aforismes en spreuke. die inhoud is grotendeels didakties van aard. deel i bestaan uit \u201cverhaaltjies en karaktersketse\u201d, \u201cligte leekprekies\u201d en \u201csamesprake en \u2019n alleenspraak\u201d. \u201cverhaaltjies en karaktersketse\u201d handel onder andere met die sonde-met-die-bure motief wat reeds blyk uit die geestige \u201c\u2019n brief van sy ouers aan jan op die kollege\u201d. laasgenoemde brief word deur f.v. lategan in die versamelbundel \u201ckernbeeld van die afrikaanse kortverhaal\u201d opgeneem. ander gewilde temas uit sy werk, soos die hond (\u201ctwee oues van dae\u201d), die kluisenaarsfiguur (\u201cdie kluisenaar van die karro\u201d) en die spot met nederlands (\u201cmeester\u201d) is ook reeds hier aanwesig. in die \u201cligte leekprekies\u201d is daar byvoorbeeld \u2019n preek vir kinders oor wedywer: \u201cas julle nie weet wat kompetisie is nie, soek \u2019n handvol koring en gooi die vir \u2019n klompie hoenders. dan sal julle kompetisie sien\u201d. die verskille tussen hoender- en mens-kompetisie word dan uitgewerk na aanleiding van wedywer op sportgebied. in \u201c\u2019n preek vir nooiens\u201d word die deugde van die voorouers teenoor die hedendaagse nuwighede geplaas en die vergelyking val nie ten gunste van die laaste uit nie. die bundel word afgesluit met elf samesprake en \u2019n monoloog wat geskryf is met die oog op debatsaande. hieronder is die bestes \u201cdie ingewikkelde boodskap\u201d, \u201cdie tweetalige vonnis\u201d en \u201cdie kys abaut die forro\u201d (sien die bespreking van sy dramas). deel ii bevat spreuke, fantasie\u00eb en versies. \u201cduisend spreuke\u201d bestaan uit 732 \u201cbesproke spreuke\u201d waar hy kommentaar verskaf op die spreuk om die betreklikheid daarvan te belig of met humor homself in die spreuk te betrek, en die res \u201conbesproke spreuke\u201d, waar hy slegs die spreuke verskaf. deur die gebruik van stoffel gieljam in die \u201cbesproke spreuke\u201d kry die skrywer die geleentheid om telkens op die relatiwiteit en dubbelkantigheid van \u2019n stuk \u201cwaarheid\u201d te wys en om homself in die hekeling te betrek. in beide gedeeltes staan mens telkens verstom deur die diep lewens- en mensekennis. hierdie deel bevat ook \u2019n aantal \u201cfantasie\u00eb\u201d waarin onder meer na\u00efewe personae, soos die watersloot, wa en berg, as sprekers optree. die derde afdeling van hierdie deel bevat gedigte, waaronder \u201cdie mot en die kers\u201d. in deel iii, waaraan die boek sy naam ontleen, tree langenhoven op as \u2019n gids op \u201cons weg deur die w\u00eareld\u201d. in \u2019n honderd kort prekies, elkeen voorsien van \u2019n pittige teks, word \u2019n groot verskeidenheid onderwerpe behandel. daar is preke oor die mode, dronkenskap, skindery, politiek, sedelike kwessies, die eksamenstelsel, opvoeding, skuld, skynheiligheid, liefdadigheid, eerlikheid, borgstaan, godsdiens, die dood. ook maatskaplike vraagstukke, soos die verhouding tussen kapitaal en arbeid word bespreek. op sy weg deur die w\u00eareld vind hy baie dinge wat verkeerd is, maar tog bly hy optimisties: \u201claat ons moed hou, maat, die ou w\u00eareld is darem nie so sleg nie!\u201d hierdie deel bevat ook \u201cafrikaans as voertaal\u201d, \u201cde heilige ennen van rehum en simsai\u201d, \u2019n pleidooi in nederlands vir die invoering van afrikaans as kerktaal, en \u2019n afdeling \u201chonderd prekies\u201d, wat meermale ontstaan uit een van sy spreuke. arthur van der lingen, \u2019n weldoener van die akademie, laat in sy testament geld agter waarmee vyf jaar na sy dood die vyf beste letterkundige werke in afrikaans tot op daardie stadium bekroon moet word. die keurkomitee wys in 1929 \u201campie i en ii\u201d van jochem van bruggen, \u201cuit oerwoud en vlakte\u201d van sangiro, \u201coom gert vertel en ander gedigte\u201d van c. louis leipoldt, \u201cdie vlakte en ander gedigte\u201d van jan f.e. celliers en \u201cons weg deur die w\u00eareld\u201d van langenhoven aan. langenhoven weier hierdie toekenning, omdat sy werk slegs vyfde gelys word in die aankondiging.\nin \u201cdie opdraende pad\u201d bundel hy vyf voordragte, waarin hy op popul\u00eare wyse sosiale, politieke, wetenskaplike en letterkundige vraagstukke behandel. met die stellenbosse studente gesels hy oor \u201cbelangstelling\u201d, met die a.c.v.v. oor \u201cinkomste en uitgawe\u201d. daar is \u2018lange aaneenskakelings van logiese redenasie-kettings\u2019. die onderdele van elke onderwerp word behandel, meestal aan die hand van \u2019n aanskoulike beeld. die skilpad word byvoorbeeld met goeie gevolg gebruik as beeld in \u201cdie krag van \u2019n nasie\u201d. die aanwending van konkrete beelde word dan ook in die voordrag oor \u201cletterkundige styl\u201d as een van die geheime van sukses genoem. die titel van die bundel wil te kenne gee dat die pad wat die jeug van suid-afrika moet bewandel, opdraand is, maar bo-op die hoogte is daar skatte wat nie deur mot of roes verteer word nie. \u201caan stille waters i en ii\u201d is versamelings van sy rubrieke wat oor die jare in die burger verskyn het. die titel is misleidend, aangesien hy meermale strydlustig \u2019n saak aanvoor of hom skerp krities uitspreek oor sake, onder andere oor kritici van sy letterkundige werk. uit hierdie rubrieke word twee keuses gepubliseer, deel i in 1930 en deel ii postuum in 1941. met openhartige eerlikheid stort hy sy hart uit oor alles wat daar omgaan in sy gemoed. die logiese en kalm beredeneerde betoog enersyds en andersyds die baie gewaagde stelling wat met spot en paradokse verdedig word, is gereelde stylfigure; daar word geskryf oor belangrike landsake en uitgewei oor huislike verskille van vroutjie en kerneels; oor godsdiens en wetenskap, volstruise en tande, letterkunde en die griep-bakterie. gereeld gebruik hy ook die geleentheid om resensente en versamelaars van bloemlesings [null by te kom.] die wisselende gehalte van die stukke kan ongetwyfeld daaraan toegeskryf word dat hy onder verpligting was om vir baie jare weekliks die rubriek te lewer en naas bydraes wat duidelik in haas afgejaag is, staan daar ook van langenhoven se beste werk. deel een bestaan uit vier afdelings. die eerste afdeling is \u201ckorswil en klug\u201d, waarin hy \u2019n komiese lewenskets van homself gee en limerieke, allerlei versies, spreuke, raaisels, satires, toesprake en sketse opneem. stoffel gieljam, neelsie en vroutjie figureer in verskeie komiese vertellings, soos in \u201cneelsie en vroutjie veg \u2019n duel\u201d met sy komiese vermenging van fantasie en werklikheid. die \u201csketse en verhale\u201d van die tweede afdeling is meestal mymerend en lerend, soos \u201conder die denne\u201d en \u201cmymeringe van \u2019n grysaard\u201d, en die bestes gee sy humorsin weer, soos \u201cdie vlieg\u201d. \u201cin memoriam\u201d is \u2019n treffende essay oor die dood na \u2019n langdurige droogte van sy geliefde sipresboom, waaronder hy gereeld geskryf het, terwyl \u201coor die sloot\u201d oor die dood van sy hond handel. die derde afdeling is gedigte en die vierde afdeling bestaan uit \u201cgewigtiger stukke\u201d, wat meestal direk didakties of persoonlik-sentimenteel is. \u201cbrief van die harlekyn\u201d word baie bekend, waarin die skrywer persoonlike belydenis afl\u00ea, onder meer oor sy fyngevoeligheid vir kritiek. deel twee van \u201caan stille waters\u201d (saamgestel deur sarah goldblatt) bevat \u2019n keuse uit die bydraes vir 1931 en 1932. hierdie deel is nie volgens genre of tematies in afdelings verdeel nie en bestaan uit verdere vertaalde liedere, sketse oor alledaagse onderwerpe, voordragte oor politieke vraagstukke en die afrikaanse taal en die bekende \u201cwerkreseppie\u201d. die meeste stukke in hierdie bundel is egter meer tydgebonde as di\u00e9 in die eerste versameling.\n\u201cu dienswillige dienaar\u201d bevat outobiografiese sketse. die biografiese gegewens oor langenhoven was altyd skraal omdat hy nooit oor homself wou praat nie. hy het hom egter volledig en op persoonlike wyse uitgespreek in sy werk (veral in \u201caan stille waters\u201d) en net voor sy dood gee hy in \u201cu dienswillige dienaar\u201d twee belangrike outobiografiese stukke: \u201cdie wording van \u2019n skrywer\u201d en \u201cmy aandeel aan die taalstryd\u201d. die eerste gedeelte bevat \u2019n beskrywing van sy kinderjare, besonderhede omtrent sy ouers en pleegouers en die goewernantes en onderwysers by wie hy lering gekry het. uit sy herinnering diep hy tallose anekdotes op waardeur die hele omgewing waarin hy opgegroei het, op treffende wyse beskryf word. hy wys ook op die invloede wat bygedra het tot sy groei as skrywer, wat insluit sy studie van die natuurwetenskap en die regte, terwyl liter\u00eare invloede die bybel, latynse prosa, homeros en engelse prosa insluit. na sy dood word \u201cmy aandeel aan die taalstryd\u201d apart uitgegee vir die senior sertifikaat-eksamen van 1937, terwyl \u2019n keur uit sy essays later gebundel word in \u201cessays uit versamelde werke\u201d.\nhy blink uit met sy redenaarsvermo\u00eb en toesprake in die volksraad en by allerlei ander geleenthede. \u2019n klein aantal van sy toesprake word in \u201cversamelde werke\u201d opgeneem en daaruit blyk duidelik sy wye belangstellingsveld en kundigheid. hy kon oor onderwerpe praat wat gewissel het van letterkundige styl tot kwessies soos inkomste en uitgawe en die vooruitsigte van die britse ryk. sy werk word ook gereeld in ander vorms uitgegee, soos byvoorbeeld die bundel wat j.f. scannell uit sy spreuke en gesegdes saamstel en dit \u201cvan mens tot mens\u201d noem en hierdie selfde redakteur se keuse uit ander geskrifte onder die titel \u201cdie vrolike vlam\u201d. sarah goldblatt bundel van sy outobiografiese sketse in \u201cal skrywend\u201d. leon rousseau bring \u2019n keur uit die verskillende fasette van sy skrywerskap (spookstories, kinderverhale, toneelstukke, verhale en gedigte) saam in \u201clangenhoven in volkleur\u201d en die boek word ryklik ge\u00efllustreer sodat dit \u2019n volwaardige koffietafelboek word. die klein karoo nasionale kunstefees wat jaarliks op sy tuisdorp oudtshoorn gehou word, gee aanleiding tot hernude belangstelling in sy werk en twee plaaslike uitgawes sien as gevolg hiervan die lig. \u201cpittige s\u00eagoed en raak antwoorde van sagmoedige neelsie\u201d bevat veral spreuke, terwyl \u201csagmoedige neelsie praat padlangs\u201d \u2019n keur uit die artikels is wat sedert 2005 in die oudtshoorn courant verskyn het.\nlangenhoven se politieke publikasies sluit in die pamflet \u201c\u2019n vriendelike woord aan die zappe\u201d (1916). hierin poog hy om die destydse regering sover te kry om aandag te vestig op kwessies wat verdelend inwerk op die afrikaners, soos die britse vlag, die rebellie en die konsiliasiebeleid. ten tye van die vredesonderhandelings in versailles na afloop van die eerste w\u00eareldoorlog skryf hy \u2019n aantal werke. op 18 januarie 1919 ontvang hy \u2019n telegram van dr. d.f. malan met \u2019n opdrag vir die boek \u201crepublicans and sinners\u201d, wat op 1 februarie 1919 onder die skuilnaam a loyalist verskyn. hierdie is \u2019n illustrasie van hoe vinnig hy \u2019n boek kon afhandel. die werk word opgedra aan president woodrow wilson van die verenigde state van amerika en langenhoven beskryf hierin die kenmerkende eienskappe en ideale van die twee blanke bevolkingsgroepe in suid-afrika. \u201cthe everlasting annexation\u201d dra hy half ironies op aan generaal j.c. smuts. dit is aangebied as \u2019n toekomsfantasie waarin die w\u00eareld, uitgesonderd suid-afrika en die res van afrika, deur \u2019n ontploffende ster weggeskeur word. die britse ryk is daarmee heen, dus is dit die einde van die britse oorheersing en kom die nasionale party aan die bewind, onder meer met die herstel van taalregte van die afrikaners en met die behoud van taalregte van die engelse. met hierdie geskrif beoog langenhoven om te illustreer hoe imperialisme w\u00eareldwyd noodgedwonge die knie sal buig voor nasionalisme, wat dan inderdaad ook gebeur het. steeds in 1919 ten tye van die vredesonderhandelinge, skryf langenhoven ook \u2019n stuk vir generaal hertzog oor die posisie van die klein nasies teenoor die verswelgende imperialisme. hierdie stuk, \u201c\u2019n paar algemene oorweginge omtrent geskiedenis-studie\u201d, word saam met \u2019n stuk van gustav s. preller gepubliseer onder die titel \u201ctwee geskiedkundige opstelle\u201d. op aandrang van generaal hertzog skryf hy ook twee politieke pamflette wat die denkrigtings van die nasionale party uiteensit. \u201cgoud of papier?\u201d hanteer die vraag of suid-afrika van die goudstandaard moet afstap en langenhoven spreek hom hier ten gunste van die goudstandaard uit. \u201cdie witman se pand\u201d handel oor die naturelle-vraagstuk en die kieser se verantwoordelikheid, waarin hy hom uitspreek ten gunste van \u2019n bedeling waar die wit mense se mag vir die toekoms verseker moet word, maar nie op so \u2019n wyse dat die swart mense vreemdelinge in hulle eie land word nie. beide hierdie publikasies dateer uit 1929.\naanvanklik skryf hy ook in engels. \u201cthe life history of an ostrich\u201d skryf hy reeds voor die eeuwending, hoewel dit eers in 1953 gepubliseer word. dit vertel die verhaal van \u2019n volstruis vandat hy uit die eierdop loskom tot by volwassenheid en vereplukstadium, alles in die trant van die diereverhaal gesien vanuit sy belewing van dinge. in 1901 het hy begin met \u201creminiscences of clifton brown\u201d, wat bedoel was as \u2019n vervolgreeks vir \u2019n engelse tydskrif. dit handel oor die ervarings van \u2019n skrander prokureur wat as \u2019n soort sherlock holmes-speurder met sy intellek en redeneervermo\u00eb sy teenstanders uitoorl\u00ea. hy het dit in 1902 voltooi en laat tik, maar kon dit nie aan oorsese tydskrifte verkoop kry nie.\nin die jare van sy beoefening van die reg skryf hy \u2019n paar regsdokumente, onder andere \u2019n ongetitelde onvoltooide handleiding in engels oor die regte van die individu in verband met eienaarskap, besit, vervreemding, gebruik en gevangehouding. sy eerste publikasie is \u201cthe resident magistrates of the cape colony in their capacity as judges\u201d. \u201ciets over arbiters en arbitraties\u201d verskyn in 1906, \u2019n kort pamflet wat hy op versoek saamgestel het. daarin sit hy die tipe geskille wat \u2019n arbiter kan besleg uiteen, wie as arbiters aangestel kan word, wie hulle aanstel, watter mag hulle het en hoe \u2019n arbiter sy taak moes uitvoer. \u2019n studie oor \u201celements of the theory of real rights\u201d word van publikasie onttrek na indringende kritiek daarop deur die kaapse advokaat w.p. schreiner, die broer van olive schreiner en voormalige premier van die kaapkolonie.\n\n\n=== jeugwerke ===\nverskeie kinder- en jeugboeke word ook deur hom geskryf, waarin hy hom op bekwame wyse inleef in die kindersiel. van sy kinderversies is \u201cwiegeliedjie\u201d een van die bekendstes, waar die moeder in kleutertaal haar kindjie aan die slaap sing. in \u201cdie eensame hoop\u201d maak hy gebruik van die allegoriese vader tyd en die nooientjie hoop uit sy toneelstukke om die kinders die vroegste geskiedenis van suid-afrika te vertel. \u201cbrolloks en bittergal\u201d is sy bekendste werk vir kinders, waarin hy daarin slaag om die kinders mee te voer na die wonderw\u00eareld wat geskep is deur kunstenaars soos grimm en andersen. hierdie boek beleef dan ook verskeie herdrukke. die boek bevat vier stories (\u201ckappokkie\u201d, \u201cdie eensame huisie\u201d, \u201cdie houtboskinders\u201d en \u201cbertie van die groot karo\u201d) met ooreenstemmende karakters wat in die eerste drie verhale optree en die twee mensvreters, brolloks en bittergal, in die eerste en laaste storie. die aksie speel deurentyd af in langenhoven se bekende w\u00eareld: die grasveld, die gebied tussen die berge en die see met sy klowe, houtbosse en spelonke; en die groot karoo anderkant die groot-swartberge met sy vlaktes en klipkoppies en kort vaal bossies. \u201cbrolloks en bittergal\u201d (verwerk deur leon rousseau en ge\u00efllustreer deur nelda vermaak) is in 2009 op die kortlys vir die toekenning van die m.e.r.-prys. in \u201cdie krismiskinders\u201d word drie kinders deur kersvader na \u2019n kinderlose egpaar gebring en hulle kry ook troeteldiere, want kersvader bring vir hulle woewoef en miaau. hy het egter nog waardevoller presente gebring, want talie kry \u2019n viool, aristo \u2019n boek met versies en stories en sontie \u2019n verfdoos. die muses harmonie, minerva en ourora leer die kinders dan om met hulle gawes van musiek, woord en skilder die koning van die lig te dien. hulle weier om met hulle gawes die koning van die donker te dien en hy verban hulle dan na die diepste donker van die kangogrotte, waar hulle steeds slaap. hulle sal miskien eendag gewek word deur \u2019n ligstraaltjie, wat iemand van die koning van die lig moet leen. vir die jeugmark is ook \u201cdie boekie sonder naam\u201d van 1928, waarin tant effie verhaaltjies vertel aan gertjie oor die redding van \u2019n weggeraakte kind, kinders op \u2019n piekniek wat in \u2019n grot vasgekeer word deur \u2019n krokodildraak, kinders wat deur \u2019n waterstroom weggevoer word en hoe kinders gedigte maklik kan leer. in die reeks \u201cverhaaltjies vir laer skole\u201d verskyn \u201cjantjie muis en jakob slang\u201d, \u201ckootjie\u201d, \u201cdie twee oorlosies\u201d, \u201cmy sewe maters\u201d en \u201cdirkie mens en snytjie brood\u201d, wat almal later saam uitgegee word onder die titel \u201cjantjie muis en jakob slang\u201d. die titelverhaal vertel hoe twee vindingryke muise telkens die slang uitoorl\u00ea. hy lewer ook verskeie suiwer didaktiese werke vir die jeug. \u201cdie goeie burger\u201d spel die jeug se plig as landsburgers uit, \u201cwater en sy aard\u201d vertel meer van water en die natuurwetenskap terwyl \u201cvan die aarde na die sterre\u201d sterrekunde verduidelik. saam met die literator e.c. pienaar skryf hy die handleiding \u201choe om te skrywe\u201d, wat vernaamlik op die jonger mark gerig is.\n\n\n=== po\u00ebsie ===\nhy publiseer sy gedigte grootliks verspreid in sy ander werke. \u201cons weg deur die w\u00eareld\u201d bevat \u2019n hele afdeling van sy verse, waaraan hy telkens met nuwe uitgawes van die gedigte verwerk, weglaat en nuwes insluit. hierdie is dan ook sy belangrikste uiting op po\u00ebsiegebied. die gedigte is oorwegend moraliserend of geestig met temas uit die daaglikse doen en late van die mens, vaderlandse motiewe soos die groot trek en die rebellie en enkele kere, soos in \u201ccredo in deum patrem\u201d, uit die worsteling van die indiwidu om geloof en helderheid oor die basiese vrae in verband met die mens se bestaan. die meeste verse word ontsier deur die oorwegend didaktiese aard en sentimentaliteit, die gebrek aan sterk beelding en tegniese onbeholpenhede. noemenswaardig is veral \u201cdie mot en die kers\u201d, wat met sy lewensles en geestige woordspel aan die einde waarskynlik, naas \u201cdie stem van suid-afrika\u201d, as sy beste gedig gereken kan word. hy lewer ook hier \u2019n aantal bekoorlike kinderversies, waaronder \u201cliefdes-onsin\u201d en \u201cag wat, dis maar \u2019n hond\u201d, laasgenoemde wat sy besondere gehegtheid aan sy honde illustreer. die gedig \u201cdie stem van suid-afrika\u201d, wat later die amptelike volkslied van suid-afrika sou word, is in 1918 eers in die burger gepubliseer en dan apart uitgegee saam met musiek wat hy self daarvoor geskryf het. die gedig kry groot aftrek, maar nie die musiek nie. h.a. fagan wy in die burger \u2019n hoofartikel aan die gedig, waarin hy voorspel dat die gedig bestem is om die volkslied van suid-afrika te word.\n\u201cdie pad van suid-afrika\u201d, of \u201ceerste skoffies op die pad van suid-afrika\u201d soos dit in boekvorm getiteld was, verskyn in maart en april 1921 in die huisgenoot. daarna word dit in boekvorm uitgegee, met illustrasies van reenen j. van reenen. hierdie werk sluit met die verwerking van historiese boustof en met die aksent op die wording van \u2019n nuwe nasie regstreeks aan by sy dramas \u201cdie hoop van suid-afrika\u201d en \u201cdie vrou van suid-afrika\u201d. dit is egter nie \u2019n drama nie, maar \u2019n epos in meestal onberymde versmaat, \u2019n tipe po\u00ebsie wat met weinig bindmiddele na die prosavorm neig. die beskawingsgeskiedenis van suid-afrika tot 1838 is die boustof van hierdie epies-liriese gedig. dit handel agtereenvolgens oor die \u201ceerste verspieders\u201d, die aankoms van jan van riebeeck, die \u201ceerstelinge\u201d (waarin die geskiedenis van frederik bezuidenhout en die slagtersnekrebellie verwerk word), die groot trek met die aksent op retief en sy dood, en die moord op blaauwkrans, sodat die geheel dus dieselfde periode as sy allegoriese drama \u201cdie hoop van suid-afrika\u201d dek. die vier gedigte waarmee die bundel afsluit, is nie \u2019n integrale deel van die epiese opset van die res nie, maar is as po\u00ebsie veel beter, met twee wat van sowel liter\u00eare as nasionale betekenis is. \u201cons eie vlag\u201d se laaste strofe is later deur f.j. joubert getoonset en is algemeen as vlaglied aanvaar. \u201cdie stem van suid-afrika\u201d is later deur m.l. de villiers getoonset en vir jare lank as nie-amptelike volkslied aanvaar totdat dit op 2 mei 1957 amptelik as sodanig verklaar is en \u2019n gedeelte na demokrasie in 1994 steeds deel van die volkslied vorm. waar eug\u00e8ne marais en e.c. pienaar krities staan teenoor \u201ceerste skoffies\u201d, beskou langenhoven self dit as een van sy belangrikste werke. vier godsdienstige gedigte word opgeneem agterin \u201cskaduwees van nasaret\u201d, met \u201clied van die kalvinis\u201d wat die beste is. \u201cou-liedjies\u201d is \u2019n verwerking van bekende volksverse. \u2019n groot deel van \u201caan stille waters i\u201d bestaan uit gedigte, met \u2019n groot aantal limerieke wat be\u00efndruk met hulle geestigheid en vernuf. verder is daar vertalings van onder andere gedeeltes uit \u201chamlet\u201d van william shakespeare, johann wolfgang von goethe se \u201cerlk\u00f6nig\u201d, william cowper se \u201cjohn gilpin\u201d, robert southey se \u201cthe well of st. keyne\u201d en thomas gray se \u201celegy written in a country churchyard\u201d. die slotstrofe van laasgenoemde gedig is langenhoven se grafskrif. hy skryf ook ballades van veral klassieke en mitologiese onderwerpe, minneliedjies, vertellende en historiese verse oor die voortrekkers en oor woltemade, sonnette en treursange, waarvan min uitstyg bo die gemiddelde.\nterwyl langenhoven nog by het zuid-westen redakteur was, is enkele gesange wat hy in afrikaans vertaal het, in die koerant gepubliseer. hy het daarna \u2019n stuk of dertig van die gesange vertaal, waarvan die meeste in sy \u201caan stille waters\u201d rubriek in die burger verskyn het. saam met enkele ander godsdienstige liedere word dit in september 1922 as \u201cgesange in afrikaans\u201d uitgegee. met sy vertaling slaag langenhoven daarin om weg te breek van die nederlandse sfeer en aan die gesange \u2019n onmiskenbare afrikaanse aard en toon te gee. g.b.a. gerdener was nie baie vleiend oor langenhoven se pogings om die gesange te vertaal nie en uit kerklike kringe is daar ook geen teken van belangstelling nie. dit het hom baie gegrief en teleurgestel. langenhoven lewer ook \u2019n knap vertaling van edward fitzgerald se verwerking van omar khayy\u00e1m se \u201crub\u00e1iy\u00e1t\u201d, \u2019n middeleeuse digbundel wat sedert sy eerste publikasie in vertaling van edward fitzgerald in 1859 in brittanje \u2019n soort kultusteks geword het en deur veel meer mense as net gewone liefhebbers van die digkuns gelees en waardeer is. hierdie bundel bestaan uit vyf en sewentig kwatryne na die eerste uitgawe van fitzgerald se vertaling en is dan ook die eerste bundel kwatryne in afrikaans. sy geliefkoosde vorm van die po\u00ebsie was beslis die limeriek, wat uitstekend aansluit by sy geestigheid en vernuftige spel met woorde. sy gedigte word in \u2019n menigte bloemlesings opgeneem, waaronder \u201cgroot verseboek\u201d, \u201cdie afrikaanse po\u00ebsie in \u2019n duisend en enkele gedigte\u201d, \u201cdigters en digkuns\u201d, \u201cafrikaanse verse\u201d, \u201cafrikaanse letterkunde\u201d, \u201cjunior verseboek\u201d, \u201cdie junior digbundel\u201d, \u201cklein verseboek\u201d, \u201cnuwe kleinverseboek\u201d, \u201cnuwe kleuterverseboek\u201d, \u201cdigterstemme\u201d, \u201cstories op rym\u201d, \u201cmiskien sal ek die wingerd prys\u201d, \u201cuit ons letterkunde\u201d, \u201cwoordpaljas\u201d, \u201cmy afrikaanse verseboek\u201d, \u201cvoorspraak\u201d en \u201cdie tweede gerf\u201d.\nhy skryf ook talle gedigte vir kinders, met veral \u201clamtietie damtietie\u201d (wat as \u201cliefdes onsin\u201d reeds so vroeg as 1911 in \u201cstukkies en brokkies\u201d opgeneem is) en \u201cdie waentjie\u201d wat gewild bly. \u201cdie abc boekie\u201d (geskryf onder die naam elspet), is \u2019n bundel met kinderversies.\n\n\n=== drama ===\nlangenhoven lewer ook \u2019n bydrae tot die drama. aanvanklik skryf hy \u2019n aantal samesprake vir debatsverenigings en in \u201cstukkies en brokkies\u201d (1911) en \u201cons weg deur die w\u00eareld\u201d (1914) word \u2019n aantal hiervan opgeneem, soos byvoorbeeld die samespraak tussen \u2019n boer, engelsman en duitser wat hy onder die titel \u201c\u2019n weergalmpie van babel\u201d gepubliseer het. in bogenoemde twee boeke het hy ook \u201c\u2019n modelletjie vir \u2019n debat\u201d opgeneem met voorbeelde van toesprake, debatsonderwerpe en \u2019n eenvoudige model van re\u00ebls vir \u2019n debatsvereniging. een van sy vroegste geskrifte in afrikaans was die samespraak \u201cdie tweetalige vonnis\u201d wat sir henry juta in sy \u201creminiscences\u201d (1912) opgeneem het. hierdie samespraak het uit 1906 gedateer en is later in verwerkte vorm in \u201cons weg deur die w\u00eareld\u201d opgeneem. hierin vertaal die aangeklamde tolk die eentalige regter se uitspraak op so \u2019n wyse dat die beskuldigde gruwelik beledig word. ander samesprake uit hierdie tyd sluit in \u201cdie kys abaut die forro\u201d, wat die lagwekkende maar ook treurige toestand uitbeeld wanneer \u2019n afrikaner sy eie taal verag en net engels wil praat; \u201cteorie en praktyk\u201d wat \u2019n kandidaat uitbeeld wie se oggend-en aandpraatjies nie ooreenstem nie; \u201cdie ingewikkelde boodskap\u201d wat met sy wartaal reeds \u2019n soort surrealistiese effek bereik en illustreer hoe maklik \u2019n eenvoudige boodskap verdraai kan word deur onbelangrike detail; en \u201cdeskundige kritiek\u201d, waar twee pa\u2019s bekommerd is oor die nuwerwetse goed wat hulle kinders op skool leer, soos dat die aarde om die son draai. jan spies neem \u201cdie ingewikkelde boodskap\u201d en \u201cdeskundige kritiek\u201d in die versamelbundel \u201cklein begin in die drama\u201d op. \u201cdie verlore soon\u201d verskyn aanvanklik as vervolgverhaal in het zuid-westen en langenhoven verwerk dit later as drama. hierin verloor \u2019n seun sy moeder en gaan dan na johannesburg, waar hy onder slegte invloed aan die drink gaan en al sy geld verloor. hierdie stuk word nooit gepubliseer nie.\nvanaf 16 januarie 1905 het die klug \u201cdie trouwbelofte\u201d as vervolgstuk in het zuid-westen verskyn en dit word in 1909 in boekvorm gepubliseer. sy ervarings as prokureur vind neerslag in die toneelstuk \u201cde waterzaak\u201d (met oorspronklike subtitel \u201cengelsch versus hollandsch\u201d), wat aanvanklik in 1909 gepubliseer word en in 1912 verwerk word tot \u201cdie w\u00eareld die draai\u201d. dit was duidelik dat hy van die konsep van hierdie toneelstuk gehou het, aangesien hy dit telkens in verwerkings heruitgegee het. in 1926 het hy weer daaraan gewerk en het dit as \u201cdie laaste van die takhare\u201d verskyn. hierin kry ou dowe oom karel (die laaste takhaar) die engelse hamiltons as bure en hulle maak \u2019n hofsaak teen hom aanhangig omdat hy die rivier se water afkeer voordat dit by hulle uitkom. henry hamilton raak verlief op oom karel se dogter, miemie, en neem hollandse lesse. hy kan hierdie taal egter nie baasraak nie, maar onder miemie se leiding leer hy maklik afrikaans aan. die boerseun johannes ding ook om miemie se hand mee. nadat \u2019n weduwee uit die transvaal, tant maria, die onderplaas koop word die watergeskil opgelos. miemie trou dan met johannes, oom karel met tant maria en die hamiltons verhuis terug na engeland. hierdie geestige stuk is baie gewild in sy tyd, maar skiet te kort aan veral gemotiveerde karakterontwikkeling en dramatiese samehang. dit word ook vir die radio verwerk en deur radiosondergrense uitgesaai. in 1911 word \u201cdie familie zaak\u201d gepubliseer, \u2019n geestige klug verwant aan \u201cdie w\u00eareld die draai\u201d.\ntydens sy redakteurskap van het zuid-westen ontvang hy in 1913 \u2019n opdrag van die oudtshoornse vieringskomitee om \u2019n toneelstuk te skryf wat geskik sou wees om op dingaansdag opgevoer te word. hy skryf dan die allegoriese \u201cdie hoop van suid-afrika\u201d binne twee middae en twee aande en op 8 november 1913 word dit as \u2019n spesiale bylae tot het zuid-westen gepubliseer. hierdie stuk behandel in ses taferele die geskiedenis van suid-afrika vanaf 1652 tot en met die slag van bloedrivier in 1838. naas historiese karakters soos retief en dingaan, gebruik hy hier ook abstrakte personasies soos hoop (soos ook blyk uit die drama se titel) en vader tyd. die eerste produksie was onder langenhoven se spelleiding in die oudtshoornse teatersaal. hy vertolk self die rol van retief, sy stiefdogter antoinette lilienfeld die rol van hoop en sy stiefskoonseun allan pocock die rol van goewerneur stockenstr\u00f6m. die tweede toneel uit hierdie drama word deur d.f. malherbe in die versamelbundel \u201cafrikaanse letterkunde\u201d opgeneem. in 1918 word \u201cdie vrouw van suid-afrika\u201d gepubliseer en dit word aangebied as \u2019n vervolg op \u201cdie hoop van suid-afrika\u201d en as \u2019n \u201cdramatiese fantasie\u201d en opgedra aan die nagedagtenis van sy ontslape pleegmoeder. hierdie drama behandel in ses taferele die geskiedenis van suid-afrika in die periode van 1842 tot 1902, die einde van die anglo-boereoorlog. hierdie twee stukke is minder dramas as wat dit gedramatiseerde spreekkore is, waar die persone \u2019n idee of ideologie eerder as menslike karakter verteenwoordig. weer figureer vader tyd en hoop, met die vrou van suid-afrika ook nou \u2019n karakter. in \u2019n resensie in die huisgenoot van november 1918 spreek h.a. fagan ernstige kritiek op \u201cdie vrou van suid-afrika\u201d uit. hy het gemeen dat die politieke karakters en twisgesprekke die po\u00ebtiese kwaliteit van die stuk skaad en dat dit lyk asof die drama oorhaastig geskryf is, ook wat die taalgebruik betref. langenhoven was baie heftig in sy kommentaar op hierdie kritiek en het die redaksie van die huisgenoot versoek om voortaan alle vermelding van sy werk te staak. \u201cdie eensame hoop\u201d is weer \u2019n soort vervolg op \u201cdie hoop van suid-afrika\u201d en \u201cdie vrou van suid-afrika\u201d, met dieselfde allegoriese karakters. dit is op kinders gemik en vertel die geskiedenis van die vroe\u00eb vaarders om die kaap tot die koms van jan van riebeeck. die boodskap aan die kinders is van die hoop en dryfkrag wat nodig is om \u2019n volk te laat groei. dit is \u2019n eenvoudige vertelling wat geskryf is in \u2019n tyd toe klein geskiedenisse van di\u00e9 aard nog nie in afrikaans beskikbaar was nie. \u201cdie kinderparlement\u201d is een van die eerste dramas wat spesifiek vir kinders geskryf word en hierin maak hy kinders vertroud met die werking van die politiek. in 1923 voltooi langenhoven \u2019n dramatisering van sy epos \u201cdie pad van suid-afrika\u201d.\n\u201cdie onmoontlike tweeling\u201d sluit weer aan by \u201cdie w\u00eareld die draai\u201d, terwyl dit ook iets van die sonde-met-die-bure-motief bevat. die stuk werk basies met \u2019n reeks verwarrings. oom gawerjal ken nie sy tweelingdogters, elsie en sannie, uitmekaar nie en het verdere probleme met sy studenteseun jan, sy werkvolk, sy volstruise en sy pyp. hans en flippie is ook \u2019n identiese tweeling en kom om met elsie en sannie te vry en so vry hulle elkeen met die \u201cverkeerde\u201d nooi. \u201cvrouetrou\u201d sluit aan by \u2019n vroe\u00ebre werk van hom, naamlik \u201cdie verlore soon\u201d, wat in voltooide vorm slegs in het zuid-westen verskyn het en een van sy mislukkings was. hierdie toneelstuk is grotendeels in rymlose verse geskryf en is ernstig van aard. oom hendrik se seun jan lei \u2019n wilde lewe, maar hy word getrou versorg deur sy aangenome dogter mieta. weens jan se onverantwoordelikheid bemaak oom hendrik sy besittings aan mieta, onder die wanindruk dat sy vir jan liefhet, met hom sal trou en na hom sal omsien. mieta is glad nie verlief op jan nie en verkies eerder vir hansie, terwyl jan vry na die progressiewe elsie. wanneer mieta uitvind van oom hendrik se wense, is sy bereid om haar eie geluk op te offer om daaraan te voldoen. alles loop egter eindelik uit op \u2019n romantiese, gelukkige einde. \u201cpetronella\u201d word in 1931 gepubliseer en word beskryf as \u201c\u2019n tragedie van verarming\u201d. petronella en adelryk is verloof en petronella se vader diederik en adelryk se vader gideon koop saam \u2019n plaas vir hulle kinders. gideon leen die geld by die gierigaard hans groenewerf, wat self op petronella verlief is. hans gebruik hierdie situasie om druk te plaas op petronella om met hom te trou. petronella weier en eindelik word die twee families gedwing om alles wat hulle het uit te verkoop om hans se skuld te betaal. die families word padwerkers en is ten spyte van hulle armoede steeds gelukkig omdat hulle getrou was aan hulle innerlike en nie toegegee het aan die materi\u00eble nie.\nverskeie van sy werke word vir die verhoog verwerk. truk bied in 1964 die langenhoven-program \u201cmodes van voor, skuld van agter\u201d aan. met die honderdjarige herdenking van sy verjaarsdag in 1973 word verskeie van sy werke gedramatiseer en op die planke gebring, onder andere \u201csagmoedige neelsie\u201d deur truk, \u2019n teks wat uit langenhoven se werke saamgestel is deur bartho smit. in 1995 word \u201cdoppers en filistyne\u201d in \u2019n solostuk op die planke gebring met die ervare eric nobbs as die skrywer en akteur en hierdie opvoering beleef vele opvoerings oor baie jare. by die kknk van 1998 word \u201cdie laaste strooi\u201d ter ere van oudtshoorn se gedenkjaar op die planke gebring, \u2019n stuk saamgestel uit langenhoven se werke deur ilse van hemert waarin cobus rossouw die rol van langenhoven gespeel het. lizz meiring en hannes muller bring ook in 1998 by die kknk \u2019n pantomime van \u201cbrolloks en bittergal\u201d op die planke. in 2007 word \u201cfragment\u201d en \u201cbrief van die harlekyn\u201d uit \u201cstille waters\u201d deur thijs nel tot die drama \u201cbrief van die harlekyn\u201d verwerk en by die klein karoo nasionale kunstefees op oudtshoorn opgevoer. uittreksels uit sy \u201caan stille waters\u201d-rubriek word ook vir die radio verwerk en deur radiosondergrense by hulle eerste kunstefees oor die radio in 2013 uitgesaai as \u201cvroutjie weet alweer beter\u201d.\n\n\n=== versamelde werke ===\nsowat \u2019n maand na sy dood het die nasionale pers, vroutjie en goldblatt briewe begin ontvang om sy werke in \u2019n eenvormige band en formaat beskikbaar te stel. dit lei tot die uitgawe van sy \u201cversamelde werke\u201d, wat aanvanklik in twaalf boekdele gepubliseer word. die eerste twee drukke word in 1933 tot 1935 gepubliseer en in 1936 en 1937 het twee verdere boekdele verskyn wat onderskeidelik sy drie engelse werke en sy nagelate werke bevat het. die publikasie van versamelde werke was die grootste enkele produk waartoe sarah goldblatt se toewyding as administratrise van langenhoven se nalatenskap gelei het. in die veertigerjare, die vyftigerjare en weer in die eeufeesjaar 1973, is dit herdruk en betreklik gou uitverkoop. in 1955 word \u201caan stille waters ii\u201d as deel vyftien herdruk en in 1958 word deel sestien bygevoeg wat bestaan uit dokumentasie oor \u201cdie stem van suid-afrika\u201d, \u201cons eie vlaglied\u201d, langenhoven se ontwerp vir \u2019n sonwyser, vroe\u00eb stukke in nederlands, engels en afrikaans, die reeks \u201cou-liedjies\u201d en verspreide gedigte wat nie in een van sy vroe\u00ebre bundels opgeneem is nie.\n\n\n== eerbewyse ==\nsy gedig \u201cdie stem van suid-afrika\u201d, wat in 1918 geskryf is, word deur m.l. de villiers getoonset en op 2 mei 1957 tot amptelike volkslied verklaar, nadat die destydse eerste minister, generaal j.b.m. hertzog, reeds so vroeg as 1938 besluit het dat die lied saam met \u201cgod save the king\u201d by die opening van die parlement gesing moet word. in 1931 ken die universiteit van stellenbosch \u2019n eredoktoraat (d.litt. honoris causa) aan hom toe. op 21 april 1955 word sy huis arbeidsgenot as nasionale museum geopen. ten tye van sy eeufeesviering in 1973 word \u2019n groot langenhoven-fees gehou, met feesvieringe veral in oudtshoorn. kruik en truk dramatiseer van sy werke vir opvoering, die suid-afrikaanse uitsaaikorporasie bied van sy werke aan en voorlesings word oor die radio uitgesaai, terwyl \u2019n nuwe, bygewerkte uitgawe van sy \u201cversamelde werke\u201d ook gepubliseer word. verskeie koerante en tydskrifte, insluitende rapport, die huisgenoot, die taalgenoot, tydskrif vir letterkunde, tydskrif vir geesteswetenskappe, die unie en die matie wy gedenkuitgawes in hierdie jaar aan hom. die beeldhouer olgo pieri maak in 1973 tydens die eeufeesvieringe \u2019n standbeeld wat tot sy eer by die universiteit van stellenbosch opgerig word. \u2019n reeks van twaalf episodes oor langenhoven en sy werk word in 1983 oor televisie gebeeldsaai, met die teks geskryf deur manie van rensburg en johan van jaarsveld. in desember 2002 word hy en sy vrou se grafte in die openbare begraafplaas opgegrawe en \u2019n herbegrafnis vind op 30 maart 2003 plaas op die gronde van arbeidsgenot.\n\n\n=== nalatenskap ===\ndie universiteit van stellenbosch se studentesentrum is na langehoven vernoem, en is bekend as \"die neelsie\".\nsuid-afrikaanse filmmaker manie van rensburg het in 1983 'n lighartige komedie vir televisie vervaardig gebaseer op langenhoven se werke. dit was getiteld sagmoedige neelsie.\ndie suid-afrikaanse poskantoor het in 1973 'n gedenkse\u00ebl uitgereik vir die 100-jarige herdenking van langenhoven se geboorte. die c.j. langenhovenprys vir taalwetenskap wat deur die suid-afrikaanse akademie vir wetenskap en kuns uitgereik word, is na hom vernoem.\ndie plek waar langenhoven en sy familie gewoon het van 1903 tot 1950, arbeidsgenot, is vandag 'n huismuseum.c.j. langenhoven is in 1932 aan hartversaking oorlede. hy was 58 jaar en 11 maande oud.\neen van sy bekende gedigte, siembamba:\n\n\n== publikasies ==\n\n\n== bronnelys ==\n\n\n=== boeke ===\nantonissen, rob \u201cdie afrikaanse letterkunde van aanvang tot hede\u201d nasou beperk derde hersiene uitgawe tweede druk 1964\napb-komitee vir skoolboeke \u201cdie junior digbundel\u201d afrikaanse pers-boekhandel johannesburg sesde druk 1963\naskes, h. en landman, j.n. (samestellers) \u201cvoorspraak\u201d tafelberg-uitgewers beperk kaapstad eerste uitgawe tiende druk 1994\nbeukes, gerhard j. en lategan, f.v. \u201cskrywers en rigtings\u201d j.l. van schaik bpk. pretoria eerste uitgawe 1952\nbeukes, w.d. (red.) \u201cboekew\u00eareld: die nasionale pers in die uitgewersbedryf tot 1990\u201d nasionale boekhandel bpk. kaapstad eerste uitgawe eerste druk 1992\nbotha, elize \u201cprosakroniek\u201d tafelberg uitgewers bpk. kaapstad eerste uitgawe 1987\nburgers, m.p.o. \u201cdie mens langenhoven\u201d nasionale pers bpk. kaapstad, bloemfontein en port elizabeth eerste druk 1939\ndekker, g. \u201cafrikaanse literatuurgeskiedenis\u201d nasou beperk kaapstad elfde druk 1970\nde vries, abraham h. \u201ckortom 2\u201d human & rousseau kaapstad en pretoria eerste uitgawe 1989\ndu plessis, i.d. \u201caantekeninge uit tuynstraat\u201d tafelberg-uitgewers bpk. kaapstad eerste druk 1975\ngrobler, hilda \u201chalfeeu\u201d blokboeke 33 academica pretoria en kaapstad eerste uitgawe 1980\ngrov\u00e9, a.p. \u201cletterkundige sakwoordeboek vir afrikaans\u201d nasou beperk vyfde uitgawe eerste druk 1988\nheyns, t.j. \u201cc.j. langenhoven 1872-1932\u201d in nienaber, p.j. et al \u201cperspektief en profiel\u201d afrikaanse pers-boekhandel johannesburg derde hersiene uitgawe 1969\nkannemeyer, j.c. \u201cgeskiedenis van die afrikaanse literatuur 1\u201d academica, pretoria en kaapstad tweede druk 1984\nkannemeyer, j.c. \u201clangenhoven: \u2019n lewe\u201d tafelberg-uitgewers beperk kaapstad eerste uitgawe eerste druk 1995\nkannemeyer, j.c. \u201cdie dienswillige dienaar\u201d tafelberg-uitgewers beperk eerste uitgawe eerste druk 1995\nkannemeyer, j.c. \u201contsyferde stene\u201d inset-uitgewers stellenbosch eerste uitgawe eerste druk 1996\nkannemeyer, j.c. \u201cdie afrikaanse literatuur 1652-2004\u201d human & rousseau kaapstad en pretoria eerste uitgawe 2005\nlategan, f.v. \u201ckernbeeld van die afrikaanse kortverhaal\u201d nasionale boekhandel bpk. kaapstad, bloemfontein en johannesburg 1961\nlindenberg, e. (red.) \u201cinleiding tot die afrikaanse letterkunde\u201d academica pretoria en kaapstad vierde malherbe, f.e.j. \u201caspekte van afrikaanse literatuur\u201d nasionale pers bpk. kaapstad, bloemfontein en port elizabeth eerste uitgawe 1940\nmalherbe, f.e.j. \u201cdie kort-verhaal as kunsvorm\u201d nasionale pers bpk. kaapstad eerste uitgawe 1929\nnasionale pers beperk \u201cons skrywers en hul werke: \u2019n plate-album\u201d nasionale pers bpk. kaapstad 1936\nnienaber, p.j., roodt, p.h. en snyman, n.j. (samestellers) \u201cdigters en digkuns\u201d perskor-uitgewers  kaapstad vyfde uitgawe sewende druk 2007\nnienaber, p.j. \u201cdie hertzogprys vyftig jaar\u201d nasionale boekhandel kaapstad eerste uitgawe 1965\nnienaber, p.j. \u201chier is ons skrywers!\u201d afrikaanse pers-boekhandel johannesburg eerste uitgawe 1949\nnienaber, p.j,; senekal, j.h en bothma, t.c. \u201cmylpale in die geskiedenis van die afrikaanse  letterkunde\u201d afrikaanse pers-boekhandel tweede hersiene uitgawe 1963\nnienaber, p.j. et al \u201cperspektief en profiel\u201d afrikaanse pers-boekhandel johannesburg derde hersiene  uitgawe 1969\nnienaber, p.j. en heyl, j.a. \u201cpleidooie in belang van afrikaans deel ii\u201d nasionale boekhandel beperk  kaapstad 1960\nnienaber, p.j.; erasmus, m.c.; du plessis, w.k. en du plooy, j.l. \u201cuit ons letterkunde\u201d afrikaanse pers- boekhandel sewende druk 1968\nopperman, d.j. \u201cjunior verseboek\u201d nasionale boekhandel beperk kaapstad agste druk 1960\nopperman, d.j. \u201cnaaldekoker\u201d tafelberg-uitgewers beperk kaapstad en johannesburg eerste druk 1974\npheiffer, r.h. \u201cwoordpaljas\u201d human & rousseau kaapstad en johannesburg derde uitgawe derde  druk 1993\npienaar, e.c. \u201ctaal en po\u00ebsie van die twede afrikaanse taalbeweging\u201d nasionale pers beperk kaapstad, stellenbosch en bloemfontein vierde vermeerderde druk 1931\nschoonees, p.c. \u201cdie prosa van die tweede afrikaanse beweging\u201d j.h. de bussy, pretoria / hollandsch- afrikaansche uitgevers maatschappij v/h j. dusseau & co, kaapstad 1939 (derde druk)\nvan biljon, madeleine \u201cgeliefde leesgoed\u201d quellerie-uitgewers edms. bpk. kaapstad eerste uitgawe  1996\nvan coller, h.p. (red.) \u201cperspektief en profiel deel i\u201d j.l. van schaik-uitgewers pretoria eerste uitgawe  1998\nventer, l.s. \u201cc.j. langenhoven (1872\u20131932)\u201d in van coller, h.p. (red.) \u201cperspektief en profiel deel i\u201d j.l. van schaik-uitgewers pretoria eerste uitgawe 1998\nwybenga, gretel en snyman, maritha (reds.) \u201cvan patrys-hulle tot hanna hoekom\u201d lapa-uitgewers eerste uitgawe tweede druk 2005\n\n\n=== tydskrifte en koerante ===\nblignault, audrey \u201clangenhoven se essays leef voort\u201d \u201cinsig\u201d april 1998\nboekkooi, paul \u201clangenhoven \u2018sal tot gehore vandag spreek\u2019\u201d \u201cplus\u201d 31 maart 1998\nbosman, n. \u201cruimte as intertekstuele belewenis: dalene matthee en c.j. langenhoven\u201d \u201ctydskrif vir letterkunde\u201d jaargang 30 no.4, november 1992\nbrink, andr\u00e9 p. \u201cneelsie, madiba en ek\u201d \u201cbeeld\u201d 16 julie 2004\nbrink, andr\u00e9 p. \u201cdonker spore, duister woorde\u201d \u201crapport\u201d 1 mei 2011\nbritz, etienne \u201cmet kannemeyer op die spoor van langenhoven\u201d \u201cdie vlie\u00ebnde springbok\u201d\nde villiers, c.g.s. \u201cc.j. langenhoven soos ek hom geken het\u201d \u201ctydskrif vir letterkunde\u201d nuwe reeks 17 no. 1, februarie 1979\ngoldblatt, sarah \u201chow \u2018die stem\u2019 became south africa\u2019s unofficial anthem\u201d \u201cthe cape argus\u201d 12 april 1952\nkannemeyer, j.c. \u201cc.j. langenhoven, c.j. rhodes en die prinses\u201d \u201ctydskrif vir letterkunde\u201d jaargang 32 no. 2, mei 1994\nkannemeyer, j.c. \u201cdie dienswillige dienaar\u201d \u201crapport\u201d 16 april 1995\nolivier, johan \u201clangenhoven-grafte opgegrawe vir herbegrafnis\u201d \u201cdie burger\u201d 7 desember 2002\nsmith, elsa \u201c\u2019n beknopte samevatting van c.j. langenhoven\u201d \u201ckakkerlak\u201d uitgawe 2, 2005\nungerer, carien \u201c\u2018loeloeraai\u2019: eerste sciencefiction-roman in afrikaans \u2013 \u2019n beskrywing, interpretasie en  evaluasie\u201d \u201ctydskrif vir letterkunde\u201d jaargang 23 no. 1, februarie 1\nvan rensburg, chrisna \u201c\u2019n vo\u00eblvlug deur arbeidsgenot\u201d \u201ckakkerlak\u201d uitgawe 2, 2005\nverhage, j.a. \u201clangenhoven se liter\u00eare drieslagmaat\u201d \u201cstandpunte\u201d nuwe reeks 82, april 1969\nweber, phil \u201cs\u00f3 is hy heen\u201d \u201cinsig\u201d april 1998\nwessels, louis \u201clangenhoven \u2013 die tengerige genie bly leef\u2026\u201d \u201cdie burger\u201d 11 augustus 1982\nwinter, gordon \u201clangenhoven had a jewish mistress\u201d \u201csunday express\u201d 1 junie 1975\n\n\n=== internet ===\nbrink, andr\u00e9 p. die burger: http://152.111.1.87/argief/berigte/dieburger/1998/04/04/9/3.html[dooie skakel]\nbrink, andr\u00e9 p. rapport: http://152.111.1.87/argief/berigte/rapport/2011/05/05/rh/6/boek06.html\ndie burger: http://152.111.1.87/argief/berigte/dieburger/1998/11/19/14/12.html\ncilli\u00e9, petra die burger: http://152.111.1.87/argief/berigte/dieburger/1999/07/02/4/4.html[dooie skakel]\nc.j. langenhoven: http://www.cjlangenhoven.co.za/cj_langenhoven/index geargiveer 1 september 2016 op wayback machine\ndedekind, nonnie beeld: http://152.111.1.88/argief/berigte/beeld/1992/11/7/11/2.html\ndommisse, ebbe die burger: http://152.111.1.87/argief/berigte/dieburger/2007/08/25/sk/13/arbeidsgenot.html\ndu plessis, bertie beeld: http://152.111.1.88/argief/berigte/beeld/1995/06/12/6/4.html geargiveer 17 julie 2012 op wayback machine\nesaach: http://www.esaach.org.za/index.php?title=langenhoven,_cornelis_jacob\nesat: http://esat.sun.ac.za/index.php/c.j._langenhoven\ngeni: http://www.geni.com/people/cornelis-langenhoven/6000000016153152792\nkannemeyer, j.c. beeld: http://152.111.1.88/argief/berigte/beeld/1992/11/18/14/5.html\nkannemeyer, j.c. (1 julie 2000). \"staaltjies rondom die skerpsinnigheid van c.j. langenhoven\". die burger (bladsy 3). geargiveer vanaf die oorspronklike op 25 julie 2013. besoek op 25 julie 2013.\nkannemeyer, j.c. die burger: http://152.111.1.87/argief/berigte/dieburger/2001/05/05/3/10.html[dooie skakel]\nkannemeyer, j.c. die burger: http://152.111.1.87/argief/berigte/dieburger/2003/11/01/by/12a/01.html\nkoch, retief die burger: http://152.111.1.87/argief/berigte/dieburger/2002/08/10/3/18.html\nlangenhoven, c.j. die burger: http://152.111.1.87/argief/berigte/dieburger/1998/01/31/15/2.html[dooie skakel]\nlangenhoven geslagsregister: http://www.langenhoven.net/langenhovenboek1.pdf\nlitnet atkv-skrywersalbum 28 februarie 2012: www.litnet.co.za\nmaroela media: http://maroelamedia.co.za/ongekategoriseerd/cj-langenhoven/\nnb-uitgewers: http://www.nb.co.za/authors/1127 geargiveer 19 februarie 2017 op wayback machine\nolivier, johan die burger: http://152.111.1.87/argief/berigte/dieburger/2002/06/29/3/1.html\nstellenbosch writers: http://www.stellenboschwriters.com/langenhoven.html\nstoriewerf: http://www.storiewerf.co.za/cvs/cv_cjlangenhoven_ph.htm geargiveer 13 september 2014 op wayback machine\nvan bart, martiens die burger: http://152.111.1.87/argief/berigte/dieburger/2000/08/05/1/29.html[dooie skakel]\nvan zyl, wium die burger: http://152.111.1.87/argief/berigte/dieburger/1999/05/29/1/14.html[dooie skakel]\n\n\n== verwysings ==\n\n\n== eksterne skakels ==\nc.j. langenhoven by mieliestronk - met toestemming gebruikdie langenhoven huismuseum geargiveer 29 junie 2018 op wayback machine"