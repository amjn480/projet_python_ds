"die partiese ryk of parthiese ryk (247 v.c. - 224 n.c., ook bekend as die arsakidiese ryk) was \u2019n groot politieke en kulturele mag in persi\u00eb (antieke iran). laasgenoemde naam is afgelei van arsakes i van parti\u00eb, wat die ryk in die middel 3de eeu v.c. gestig het toe hy die streek parti\u00eb in noordoos-iran verower het. di\u00e9 was toe \u2019n satrapie (provinsie) van die seleukidiese ryk wat gerebelleer het.\nmitridates i (bewind: omstreeks 171-132 v.c.) het die ryk grootliks uitgebrei deur medi\u00eb en mesopotami\u00eb van die seleukiede te verower. op sy hoogtepunt het die partiese ryk gestrek van die noorde van die eufraat, in wat vandag sentraal-oos-turkye is, tot die hedendaagse afganistan en wes-pakistan. die ryk, wat aan die syroete tussen die romeinse ryk in die mediterreense bekken en die han-dinastie van china gele\u00eb was, het \u2019n groot handelsentrum geword.\ndie parters het die kuns, argitektuur en geloof van die perse, grieke en streekkulture aangeneem. vir sowat die eerste helfte van sy bestaan het die arsakidiese hof elemente van die griekse kultuur aangeneem, maar later was daar \u2019n herlewing van irannese tradisies. die arsakidiese heersers het die titel \"koning van konings\" gehad as deel van hulle aanspraak dat hulle erfgename van die irannese achaemenidiese ryk is. namate hulle mag toegeneem het, het die magsetel geskuif van nisa na ktesifon aan die tigris (suid van die hedendaagse bagdad in irak), hoewel ander stede ook as hoofstad gedien het.\ndie parters se vroegste vyande was die seleukiede in die weste en die skiti\u00ebrs in die noorde. namate parti\u00eb egter weswaarts uitgebrei het, het hulle gebots met die armeni\u00ebrs en eindelik die laat romeinse republiek. rome en parti\u00eb het met mekaar meegeding om die konings van armeni\u00eb, wat tussen hulle gel\u00ea het, te onderwerp. die parters het die romeine in 53 v.c. verslaan en in 40-39 v.c. het partiese magte die hele levant behalwe tirus van die romeine afgeneem. marcus antonius het \u2019n teenaanval op parti\u00eb geloods, hoewel sy suksesse oor die algemeen in sy afwesigheid behaal is onder die aanvoering van sy luitenant ventidius. verskeie romeinse keisers of hul generaals het mesopotami\u00eb ook in die volgende paar eeue binnegeval.\ngereelde burgeroorlo\u00eb tussen aanspraakmakers op die partiese troon het gevaarliker blyk te wees as buitelandse invalle. die partiese mag het afgeneem nadat ardasjir i van die sassanidiese dinastie in opstand gekom het teen die arsakiede en hul laaste heerser, artabanus iv, in 224 oorwin en vermoor het. ardasjir het die sassanidiese ryk gestig wat oor iran en \u2019n groot deel van die nabye ooste geheers het tot met die moslemse verowerings van die 7de eeu n.c., hoewel die arsakidiese dinastie in kleiner streke voortgeleef het.\npartiese bronne, wat in parties, grieks en ander tale geskryf was, is skaars in vergelyking met sassanidiese en selfs vroe\u00ebre achaemenidiese bronne. benewens \u2019n paar tablette in wigskrif, fragmente van potte, rotsinskripsies, muntstukke en \u2019n paar perkamentrolle, is \u2019n groot deel van parti\u00eb se geskiedenis net bekend uit eksterne bronne. dit is hoofsaaklik griekse en romeinse geskiedenisgeskrifte, maar ook geskrifte van china. partiese kunswerke word deur historici beskou as \u2019n geldige bron om die aspekte van die gemeenskap en kultuur te verstaan wat in teksbronne ontbreek.\n\n\n== geskiedenis ==\n\n\n=== oorsprong en stigting ===\nvoordat arsakes i die arsakidiese dinastie gestig het, was hy opperhoof van die parni, \u2019n antieke sentraal-asiatiese stam van die irannese volke en een van verskeie nomadiese stamme in die konfederasie van die dahae. die parni het waarskynlik \u2019n oos-irannese taal gepraat, in teenstelling met die wes-irannese taal wat in di\u00e9 tyd in parti\u00eb gepraat is. laasgenoemde was \u2019n noordoostelike provinsie, eers onder die achaemenidiese ryk en daarna die seleukidiese ryk. nadat hulle die streek verower het, het die parni parties as die amptelike taal van die hof aanvaar en dit gepraat saam met middelpersies, aramees, grieks, babilonies, sogdies en ander tale in die veeltalige streke wat hulle verower het.dit is onseker hoekom die arsakidiese hof 247 v.c. terugwerkend as die eerste jaar van die arsakidiese tydperk gekies het. a.d.h. bivar meen dit was die jaar waarin die seleukiede beheer oor parti\u00eb afgestaan het aan andragoras, die aangestelde satraap wat teen hulle in opstand gekom het. dus het arsakes i \"sy bewindsjaar terugdateer\" na die oomblik toe die seleukidiese beheer oor parti\u00eb ge\u00ebindig het. vesta sarkhosh curtis beweer egter dit was bloot die jaar waarin arsakes hoof van die parni-stam geword het. homa katouzian en gene ralph garthwaite dink dit was die jaar waarin arsakes parti\u00eb verower en die seleukidiese owerhede uitgedryf het; tog beweer curtis en maria brosius dat andragoras nie voor 238 v.c. deur die arsakiede verslaan is nie.\ndit is onduidelik wie arsakes i se onmiddellike opvolger was. bivar en katouzian s\u00ea dit was sy broer tiridates i, wat weer in 211 v.c. deur sy seun arsakes ii opgevolg is. curtis en brosius beweer egter arsakes ii was arsakes i se onmiddellike opvolger. curtis beweer die opvolging was in 211 v.c., terwyl brosius beweer dit was in 217 v.c. bivar dring daarop aan dat 138 v.c., die laaste bewindsjaar van mitridates i, \"die eerste presies vasgestelde bewindsjaar in die partiese geskiedenis\" was. weens hierdie en ander teenstrydighede sit bivar twee aparte koninklike chronologie\u00eb uiteen wat deur historici aanvaar word.\narsakes het vir \u2019n tyd sy posisie in parti\u00eb en hirkani\u00eb gekonsolideer deur voordeel te trek uit die inval van die seleukidiese gebied in die weste deur ptolemeus iii euergetes van egipte (bewind: omstreeks 246-222 v.c.). di\u00e9 konflik met ptolemeus, die derde siriese oorlog (246-241 v.c.), het diodotos i ook in staat gestel om te rebelleer en die griekse koninkryk baktri\u00eb in sentraal-asi\u00eb te stig. laasgenoemde se opvolger, diodotos ii, het \u2019n vennootskap met arsakes teen die seleukiede aangegaan, maar arsakes is tydelik uit parti\u00eb verdryf deur die magte van seleukos ii (bewind: 246-225 v.c.). n\u00e1 \u2019n tyd in bannelingskap het arsakes \u2019n teenaanval geloods en parti\u00eb herower. seleukos ii se opvolger, antiochos iii, kon nie dadelik reageer nie omdat sy troepe besig was om die rebellie van die satraap molon in medi\u00eb te onderdruk.antiochos iii het wel in 210 of 209 v.c. \u2019n enorme veldtog geloods om parti\u00eb en baktri\u00eb terug te wen. hy was onsuksesvol, ondanks \u2019n paar oorwinnings, maar kon \u2019n vredesooreenkoms met arsakes ii sluit. laasgenoemde het die titel \"koning\" (grieks: basileus) gekry in ruil daarvoor dat hy antiochos iii as sy meerdere aanvaar.die seleukiede kon nie verder in partiese sake inmeng nie vanwe\u00eb groter indringing deur die romeinse republiek en die seleukiede se neerlaag by magnesi\u00eb in 190 v.c. priapatius (bewind: omstreeks 191-176 v.c.) het arsakes ii opgevolg, en fraates i (bewind: 176-171 v.c.) het eindelik die partiese troon bestyg. hy het sonder verdere seleukidiese inmenging oor parti\u00eb regeer.\n\n\n=== uitbreiding en vereniging ===\nfraates i het parti\u00eb se beheer volgens geskrifte tot verby die poorte van alexander uitgebrei en apamea ragiana beset. die ligging van albei di\u00e9 plekke is onbekend. die grootste uitbreiding van partiese mag en grondgebied het egter plaasgevind tydens die bewind van sy broer en opvolger, mitridates i (bewind: omstreeks 171-132 v.c.), vir wie katouzian vergelyk met kores die grote, stigter van die achaemenidiese ryk.die betrekkinge tussen parti\u00eb en die grieks-baktriese koninkryk het n\u00e1 die dood van diodotos ii versleg nadat mitridates se magte twee gebiede beset het van die koninkryk, wat toe deur eukratides i van baktri\u00eb regeer is. mitridates het medi\u00eb in 148 of 147 v.c. binnegeval en ekbatana beset; die streek is kort tevore gedestabiliseer deur die seleukidiese onderdrukking van \u2019n rebellie. di\u00e9 oorwinning is gevolg deur die partiese verowering van babiloni\u00eb in mesopotami\u00eb, waar mitridates in 141 v.c. muntstukke by seleuki\u00eb laat munt en \u2019n amptelike inhuldigingseremonie laat hou het. terwyl mitridates na hirkani\u00eb teruggetrek het, het sy magte die koninkryke elymais en charakene onderwerp en susa beset. teen di\u00e9 tyd het die partiese mag tot so ver oos as die indusrivier gestrek.hoewel hekatompilos die eerste partiese hoofstad was, was mitridates se koninklike wonings in seleuki\u00eb, ekbatana, ktesifon en sy nuut gestigte stad, mitradatkert (nisa), waar die graftombes van die arsakidiese konings gebou en onderhou is. ekbatana het die somerwoonplek van die arsakidiese koninklikes geword. ktesifon was dalk nie die amptelike hoofstad voor die bewind van gotarzes i (bewind: 90-80 v.c.) nie. volgens brosius het dit die plek van die kroningseremonies en die figuratiewe stad van die arsakiede geword.die seleukiede kon nie dadelik weerwraak neem nie, omdat generaal diodotos trifon in 142 v.c. \u2019n rebellie by die hoofstad antiogi\u00eb aangevoer het. teen 140 v.c. het demetrios ii nikator \u2019n teenaanval teen die parters in mesopotami\u00eb geloods. ondanks vroe\u00eb suksesse is die seleukiede verslaan en demetrios self is deur partiese magte gevange geneem en na hirkani\u00eb gebring. daar het mitridates die gevangene met groot gasvryheid onthaal; hy het selfs sy dogter rodogune met demetrios laat trou.antiochos vii sidetes, \u2019n broer van demetrios, het die seleukidiese troon bestyg en met laasgenoemde se vrou, kleopatra tea, getrou. nadat hy diodotos trifon verslaan het, het antiochos \u2019n veldtog in 130 v.c. gelei om mesopotami\u00eb terug te neem. di\u00e9 streek was nou onder die bewind van fraates ii (bewind: 132-127 v.c.). die partiese generaal indates is verslaan en daarop het \u2019n plaaslike opstand gevolg waarin die partiese goewerneur van babiloni\u00eb vermoor is. antiochos het babiloni\u00eb verower en susa beset, waar hy geld laat munt het. nadat hy met sy le\u00ebr tot in medi\u00eb gevorder het, het die parters vrede probeer maak. antiochos het dit van die hand gewys tensy die arsakiede alle grond, behalwe parti\u00eb self, aan hom oorgee, groot heffings betaal en demetrios vrylaat. arsakes het demetrios vrygelaat en hom na siri\u00eb gestuur, maar geweier om aan die ander eise toe te gee. teen die lente van 129 v.c. was die mede in \u2019n openlike opstand teen antiochos, wie se soldate al die hulpbronne op die platteland in die winter opgebruik het. terwyl antiochos die opstand probeer onderdruk het, het die parters die streek bestorm en hom in 129 v.c. in die slag van ekbatana verslaan. sy liggaam is in \u2019n silwerkis na siri\u00eb teruggestuur. sy seun seleukos is gevange geneem en \u2019n dogter is in fraates se harem opgeneem.\nterwyl die parters die gebiede teruggewen het wat hulle in die weste verloor het, het \u2019n ander bedreiging in die ooste ontstaan. in 177-176 v.c. het die nomadiese konfederasie van die xiongnu die nomadiese yuezhi uit noordwes-china verdryf het; die yuezhi het toe na baktri\u00eb migreer en die (skitiese) saka-stamme verdryf. die saka moes noodgedwonge verder wes trek, waar hulle die partiese ryk se noordoostelike grense oorgesteek het. mitridates moes dus na hirkani\u00eb terugtrek n\u00e1 sy verowering van mesopotami\u00eb.van die saka is in fraates se mag teen antiochos opgeneem. hulle het egter te laat opgedaag om aan die veldslag deel te neem. toe fraates weier om hulle lone te betaal, het die saka in opstand gekom. fraates het dit probeer onderdruk met die hulp van voormalige seleukidiese soldate; di\u00e9 het fraates egter ook in die steek gelaat en by die saka aangesluit. fraates ii het teen di\u00e9 gesamentlik mag opgetrek, maar is in die veldslag gedood. volgens die romeinse historikus justinus het sy opvolger, artabanus i (bewind: omstreeks 128-124 v.c.), dieselfde lot oorgekom in gevegte teen nomades in die ooste. mitridates ii (bewind: omstreeks 124-91 v.c.) het later die grondgebied wat aan die saka afgestaan is, teruggewen.\nnadat die seleukiede uit mesopotami\u00eb onttrek het, het die arsakidiese hof die partiese goewerneur van babiloni\u00eb, himerus, gelas om charakene te verower wat in di\u00e9 tyd deur hispaosines regeer is. toe dit misluk, het hispaosines babiloni\u00eb in 127 v.c. binnegeval en seleuki\u00eb beset. teen 122 v.c. het mitridates ii hispaosines egter uit babiloni\u00eb verdryf en die inwoners van charakene vasalle onder partiese heerskappy gemaak.nadat mitridates partiese beheer verder weswaarts uitgebrei het, het hy in \u2019n konflik met die koninkryk armeni\u00eb betrokke geraak. sy magte het artavasdes i van armeni\u00eb in 97 v.c. verslaan en sy seun tigranes gevange geneem; di\u00e9 sou later tigranes die grote van armeni\u00eb word.die indo-partiese koninkryk, wat in die hedendaagse afganistan en pakistan gele\u00eb was, het in die 1ste eeu v.c. \u2019n bondgenootskap met die partiese ryk aangegaan. volgens bivar het di\u00e9 twee state mekaar as politieke eweknie\u00eb beskou.nadat die chinese diplomaat zhang qian sy land se handelsbetrekkinge na sentraal-asi\u00eb uitgebrei het tydens die bewind van keiser wu van han (bewind: 141-87 v.c.), het die han-ryk van china in 121 v.c. \u2019n afvaardiging na mitridates ii gestuur. die twee lande het handelsbetrekkinge aangeknoop via die syroete. die partiese ryk het finansi\u00eble voordeel getrek uit die belasting wat op eurasiese karavaanhandel in sy gehef is; sy was die duurste luukse-item wat die romeine ingevoer het. p\u00earels is ook van china af ingevoer, terwyl die chinese partiese speserye, parfuums en vrugte gekoop het. nog partiese items wat deur die romeine gekoop is benewens sy, was ystergoedere, speserye en leer.\n\n\n=== rome en armeni\u00eb ===\ndie koesjanryk in noord-indi\u00eb het in \u2019n groot mate die veiligheid van parti\u00eb se oosgrens verseker. van die middel 1ste eeu v.c. af het die arsakiede dus daarop gekonsentreer om die wesgrens te beveilig, veral teen rome. \u2019n jaar n\u00e1 die onderwerping van armeni\u00eb deur mitridates ii, het lucius cornelius sulla, die romeinse prokonsul van silisi\u00eb, by die eufraatrivier met die partiese diplomaat orobazus vergader. die twee het ooreengekom dat die rivier as grens sou dien tussen parti\u00eb en rome, hoewel verskeie historici meen sulla het net die mag gehad om di\u00e9 terme aan rome terug te rapporteer.ondanks di\u00e9 ooreenkoms het parti\u00eb in 93 of 92 v.c. \u2019n oorlog in siri\u00eb teen die stamleier laodise en haar seleukidiese bondgenoot, antiochos x eusebes, gevoer en laasgenoemde gedood. toe een van die laaste seleukidiese monarge, demetrios iii eucaerus, probeer om beroea (die moderne aleppo) te beset, het parti\u00eb milit\u00eare hulp aan die inwoners gestuur en demetrios is verslaan.mitridates ii is deur sy seun gotarzes i opgevolg. hy het regeer in \u2019n tydperk wat geleerdes die \"partiese donker tydperk\" noem weens die gebrek aan duidelike inligting oor gebeure in di\u00e9 tyd in die ryk, buiten \u2019n reeks o\u00ebnskynlike oorvleuelende bewindstydperke. dit is eers met die troonbestyging van orodes ii omstreeks 57 v.c. dat die opvolging van partiese leiers weer redelik duidelik word. di\u00e9 verdeelde monargie het parti\u00eb verswak en tigranes ii van armeni\u00eb in staat gestel om partiese grondgebied in wes-mesopotami\u00eb te verower. di\u00e9 grond sou eers weer tydens die bewind van sinatrukes (bewind: omstreeks 78-69 v.c.) teruggekry word.n\u00e1 die uitbreek van die derde mitridatiese oorlog het mitridates vi van pontus, \u2019n bondgenoot van tigranes ii van armeni\u00eb, parti\u00eb se hulp teen rome gevra, maar sinatrukes het geweier om te help. toe die romeinse aanvoerder lucullus in 69 v.c. teen die armeense hoofstad, tigranocerta, opruk, het mitridates vi en tigranes ii die hulp van fraates iii gevra. fraates het egter ook nie hulp gestuur nie, en n\u00e1 die val van tigranocerta het hy die eufraat as die grens tussen parti\u00eb en rome met lucullus herbevestig.tigranes die jongere, seun van tigranes ii van armeni\u00eb, kon nie die troon van sy vader afneem nie. hy het na fraates iii gevlug en hom oorreed om teen armeni\u00eb se nuwe hoofstad, artaxarta, op te ruk. toe di\u00e9 aanslag misluk, het tigranes die jongere weer gevlug, di\u00e9 keer na die romeinse bevelvoerder pompeius. hy het pompeius belowe hy sou as \u2019n gids deur armeni\u00eb optree, maar toe tigranes ii aan rome oorgee as \u2019n vasalkoning, is tigranes die jongere as \u2019n gevangene na rome gebring. fraates het ge\u00ebis dat pompeius tigranes die jongere aan hom uitlewer, maar pompeius het geweier. uit weerwraak het fraates \u2019n aanval geloods op kordiene (nou in suidoos-turkye), waar die romeinse konsul lucius afranius die parters uitgedryf het.\nfraates iii is deur sy seuns orodes en mitridates iv vermoor, waarna orodes sy rug op mitridates gekeer en hom gedwing het om van medi\u00eb na romeinse syria te vlug. aulus gabinius, die romeinse prokonsul van syria, het na die eufraat opgeruk ter ondersteuning van mitridates, maar moes omdraai om ptolemeus xii auletes teen \u2019n rebellie in egipte te help. ondanks die feit dat mitridates sy romeinse ondersteuning verloor het, het hy daarin geslaag om babiloni\u00eb te verower en het hy geld by seleuki\u00eb laat munt tot in 54 v.c. in di\u00e9 jaar het orodes se generaal surena seleuki\u00eb herower en mitridates is tereggestel.marcus licinius crassus, een van die triumvirs wat nou prokonsul van syria was, het parti\u00eb in 53 v.c. binnegeval in laat ondersteuning van mitridates. terwyl sy le\u00ebr na carrhae (die hedendaagse harran in suidoos-turkye) opgeruk het, het orodes armeni\u00eb ingeval en ondersteuning van rome se bondgenoot artavasdes ii van armeni\u00eb afgesny. orodes het artavasdes oorreed om sy suster te laat trou met kroonprins pakoros.surena, met slegs \u2019n berede le\u00ebr, het opgeruk om crassus te ontmoet. surena se 1 000 katafrakte (kavalleriesoldate, wat met lanse gewapen was) en 9 000 berede boogskutters is rofweg vier tot een in getalle oortref deur crassus se le\u00ebr. die parters het \u2019n taktiek gebruik om te maak of hulle terugtrek om die vyand uit te lok, en dan om te draai en die vyand te skiet wanneer hulle blootgestel was. di\u00e9 taktiek het crassus se le\u00ebr verwoes.\nmet sowat 20 000 romeine wat gesneuwel het, 10 000 wat gevang is en nog sowat 10 000 wat na die weste ontsnap het, het crassus die armeense platteland ingevlug. surena het crassus gevra om te onderhandel, en crassus het dit aanvaar. hy is egter vermoor toe een van sy junior offisiere, wat \u2019n lokval vermoed het, hom probeer keer het om surena se kamp binne te gaan. crassus se neerlaag by carrhae was een van die ergste milit\u00eare neerlae in die romeinse geskiedenis. parti\u00eb se oorwinning het sy reputasie bevestig as \u2019n formidabele mag en amper gelyk aan di\u00e9 van rome. orodes het surena egter kort daarna laat teregstel uit vrees dat hy die arsakidiese troon wou oorneem.\naangespoor deur die oorwinning oor crassus, het die parters probeer om romeinse gebiede in wes-asi\u00eb te buit. kroonprins pakoros i en sy bevelvoerder osakes het siri\u00eb in 51 v.c. tot in antiogi\u00eb ingeval, maar is deur gaius cassius longinus gestop, wat osakes in \u2019n lokval gelei en vermoor het. die arsakiede het hulle aan die kant van pompeius geskaar in die burgeroorlog teen julius caesar en het selfs troepe gestuur om in 42 v.c. teen caesar te vegquintus labienus, \u2019n generaal wat lojaal was aan cassius en brutus, het hom in 40 v.c. aan die kant van parti\u00eb geskaar teen die tweede triumviraat; die volgende jaar het hy siri\u00eb binnegeval saam met pakoros i. die triumvir marcus antonius kon nie die romeinse verdediging teen parti\u00eb aanvoer nie vanwe\u00eb sy vertrek na itali\u00eb, waar hy magte bymekaargemaak het om sy teenstander octavianus te konfronteer en eindelik by brundisium met hom te onderhandel.nadat pakoros se le\u00ebr siri\u00eb beset het, het labienus die partiese hoofmag verlaat om anatoli\u00eb binne te val, terwyl pakoros en sy bevelvoerder barzafarnes die romeinse levant binnegeval het. hulle het al die nedersettings aan die mediterreense kus onderwerp tot so ver suid as ptolemais (die hedendaagse akko in israel), buiten tirus. in judea is die pro-romeinse magte van die ho\u00ebpriester hyrcanus ii, prins phasael en herodes deur die parters en hulle joodse bondgenoot antigonus ii mattathias verslaan; laasgenoemde het koning van judea geword, terwyl herodes na sy fort by masada gevlug het.ondanks di\u00e9 suksesse het die romeine die parters gou uit die levant gedryf. publius ventidius bassus, \u2019n offisier onder marcus antonius, het labienus in 39 v.c. verslaan en laat teregstel. kort daarna is \u2019n partiese mag in siri\u00eb onder generaal farnapates verslaan.as gevolg daarvan het pakoros i tydelik aan siri\u00eb onttrek. toe hy in die lente van 38 v.c. terugkeer, het hy noordoos van antiogi\u00eb met ventidius slaags geraak. pakoros is in die geveg gedood en sy magte het oor die eufraat teruggetrek. sy dood het gelei tot \u2019n opvolgingskrisis waarin orodes ii vir fraates iv (bewind: omstreeks 38-2 v.c.) as sy nuwe erfgenaam gekies het.\ntoe fraates iv die troon bestyg, het hy ander moontlike aanspraakmakers op die troon uitgeskakel deur sy eie broers te vermoor en verban. een van hulle, monaeses, het na antonius gevlug en hom oorreed om parti\u00eb binne te val. antonius het parti\u00eb se bondgenoot van judea, antigonus, in 37 v.c. verslaan en herodes as \u2019n vasalkoning in sy plek aangestel.\ndie volgende jaar, toe antonius na theodosiopolis opruk, het artavasdes ii van armeni\u00eb weer eens van bondgenoot verander deur troepe vir antonius te stuur. antonius het die koninkryk atropatene (die hedendaagse irannese aserbeidjan), wat toe deur parti\u00eb se bondgenoot artavasdes i van atropatene regeer is, ingeval met die doel om die hoofstad, praaspa, te beset. fraates iv het antonius sa agterste afdeling egter in \u2019n lokval gelei en \u2019n reusestormram vernietig wat bedoel was vir die besetting van praaspa; hierna het artavasdes ii antonius se magte in die steek gelaat.die parters het antonius se mag agtervolg en aangeval terwyl dit na armeni\u00eb gevlug het. eindelik het die verswakte mag siri\u00eb bereik. antonius het artavasdes ii in \u2019n lokval gelei met die belofte van \u2019n huweliksbondgenootskap. artavasdes is in 34 v.c. gevang, in alexandri\u00eb in egipte geparadeer in antonius se kamma-oorwinningseremonie, en eindelik deur cleopatra vii van die ptoleme\u00efese ryk laat teregstel.antonius het probeer om \u2019n bondgenootskap met artavasdes i van atropatene aan te gaan nadat di\u00e9 se betrekkinge met fraates iv versuur het. dit is laat vaar toe antonius en sy magte in 33 v.c. aan armeni\u00eb onttrek; hulle het \u2019n partiese inval vrygespring, terwyl antonius se teenstander octavianus sy magte in die weste aangeval het. n\u00e1 die neerlaag en selfmoord van antonius en cleopatra in 30 v.c. het die partiese bondgenoot artaxias ii weer die troon van armeni\u00eb bestyg.\n\n\n=== vrede met rome en burgeroorlog ===\nn\u00e1 die neerlaag en dood van antonius en cleopatra van ptoleme\u00efese egipte n\u00e1 die slag van actium in 31 v.c. het octavianus sy politieke mag gekonsolideer. hy is in 27 v.c. deur die romeinse senaat augustus gedoop en het die eerste romeinse keiser geword. min of meer di\u00e9 tyd het tiridates ii fraates iv vir \u2019n kort rukkie onttroon, maar fraates het gou sy mag herstel met die hulp van skitiese nomades. tiridates het na die romeine gevlug en een van fraates se seuns saam met hom geneem. \n\nin onderhandelings in 20 v.c. het fraates die vrylating van sy seun bewerkstellig. in ruil daarvoor het die romeine die verlore aquila (veldteken) teruggekry wat die parters in 53 v.c. in carrhae gebuit het, sowel as enige oorlewende oorlogsgevangenes. augustus het die terugkry van die veldteken beskou as \u2019n politieke oorwinning oor parti\u00eb; di\u00e9 propaganda is gevier met die munt van nuwe geld, die bou van \u2019n nuwe tempel om die veldteken te huisves en selfs in beeldende kuns, soos die borsplaattoneel op sy standbeeld augustus van prima porta.saam met die prins het augustus ook aan fraates iv \u2019n italiaanse slawemeisie gegee wat later koningin musa van parti\u00eb geword het. om te verseker dat haar kind, fraatakes, die troon sou erf, het musa fraates iv oorreed om sy ander seuns as gyselaars aan augustus te gee. weer eens het augustus dit as propaganda gebruik om die oorgawe van parti\u00eb aan rome te verkondig. toe fraatakes koning fraates v (bewind: omstreeks 2 v.c. - 4 n.c.) word, het musa saam met hom regeer. volgens josephus het sy ook met hom getrou. die partiese adel, wat gekant was daarteen dat \u2019n koning met nie-arsakidiese bloed op die troon sit, het die twee na \u2019n romeinse gebied verban. fraates se opvolger, orodes iii, was net twee jaar koning en is opgevolg deur vonones i, wat baie romeinse maniere aangeleer het gedurende sy tyd in rome. die partiese adel, wat nie gehou het van vonones se goedgesindheid teenoor die romeine nie, het \u2019n teenstander-aanspraakmaker, artabanus (bewind: omstreeks 10-38 n.c.), gerugsteun. hy het vonones eindelik verslaan en na romeinse siri\u00eb verban.tydens die bewind van artabanus ii het twee joodse nieadellike broers, anilai en asinai van nehardea (in die hedendaagse irak), \u2019n opstand teen die partiese goewerneur van babiloni\u00eb gelei. nadat die goewerneur verslaan is, het artabanus ii die broers toestemming gegee om oor die streek te regeer omdat hy bang was vir nog rebellies. anilai se partiese vrou het asinai vergigtig uit vrees dat hy anilai sou aanval oor sy huwelik met \u2019n nie-jood. hierna het anilai in \u2019n gewapende stryd betrokke geraak met \u2019n skoonseun van artabanus wat hom eindelik verslaan het. met die joodse regering uit die weg geruim, het die inheemse babiloni\u00ebrs die plaaslike joodse gemeenskap begin teister en hulle gedwing om na seleuki\u00eb te migreer. toe di\u00e9 stad in 35-36 n.c. teen partiese heerskappy begin rebelleer, is die jode weer verban, di\u00e9 keer deur die plaaslike grieke en armeni\u00ebrs. die jode het na ktesifon, nehardea en nisibis gevlug.\nhoewel daar vrede tussen parti\u00eb en rome was, het laasgenoemde steeds in partiese sake ingemeng. die romeinse keiser tiberius het betrokke geraak in \u2019n sameswering deur farasmanes i van iberi\u00eb om sy broer mitridates op die troon van armeni\u00eb te plaas deur die partiese bondgenoot koning arsakes te vermoor. artabanus ii het probeer om partiese beheer oor armeni\u00eb te herstel, maar het misluk. dit het gelei tot \u2019n aristokratiese opstand wat hom genoop het om na skiti\u00eb te vlug. die romeine het \u2019n gyselaar-prins, tiridates iii, vrygelaat om oor die streek te regeer as \u2019n bondgenoot van rome. kort voor sy dood het artabanus daarin geslaag om tiridates met behulp van soldate van hirkani\u00eb van die troon af te dwing.n\u00e1 artabanus se dood in 38 n.c. het \u2019n lang burgeroorlog ontstaan tussen die regmatige opvolger, vardanes i, en sy broer gotarzes ii. nadat vardanes tydens \u2019n jaguitstappie vermoor is, het die partiese adel in 49 n.c. \u2019n beroep op die romeinse keiser, claudius, gedoen om die gyselaar-prins meherdates vry te laat as teenstander van gotarzes. dit het geboemerang toe meherdates verraai is; hy is gevange geneem en na gotarzes gestuur waar sy ore afgesny is om hom as koning te diskwalifiseer.\n\n\n=== nog konflik met rome en partiese agteruitgang ===\nnadat farasmanes i van die koninkryk iberi\u00eb sy seun rhadamistus gestuur het om armeni\u00eb in te val om die romeinse vasalkoning mitridates van die troon af te sit, het vologases i van parti\u00eb (bewind: omstreeks 51-77) beplan om die land in te val en sy broer, die latere tiridates i, op die troon van armeni\u00eb te plaas. rhadamistus het eindelik sy mag verloor en van die begin van tiridates se bewind af sou parti\u00eb \u2013 met kort onderbrekings \u2013 ferm beheer oor armeni\u00eb behou deur middel van die arsakidiese dinastie van armeni\u00eb. selfs n\u00e1 die val van die partiese ryk het die arsakidiese lyn deur die armeense konings voortbestaan, asook deur die georgiese konings van die arsakidiese dinastie van iberi\u00eb en vir baie eeue daarna in kaukasiese albani\u00eb deur die arsakidiese dinastie van kaukasiese albani\u00eb.\ntoe vardanes ii in 55 n.c. rebelleer teen sy pa, vologases i, het vologases sy magte aan armeni\u00eb onttrek. rome het vinnig probeer om die politieke vakuum te vul wat ontstaan het. in die rooms-partiese oorlog van 58-63 het die aanvoerder gnaeus domitius corbulo \u2019n mate van milit\u00eare sukses teen die parters behaal terwyl hy tigranes vi van armeni\u00eb as \u2019n romeinse vasal aangestel het. sy opvolger, lucius caesennius paetus, is egter deur die parti\u00ebrs verslaan en het uit armeni\u00eb gevlug. n\u00e1 \u2019n vredesooreenkoms het tiridates i in 63 n.c. na napels en rome gereis. op albei plekke het die romeinse keiser nero hom seremonieel as koning van armeni\u00eb gekroon.'n lang tydperk van vrede tussen parti\u00eb en rome het ontstaan, met net die inval deur alane in parti\u00eb se oostelike gebied omstreeks 72 wat deur romeinse historici genoem word. terwyl augustus en nero hulle beleide ten opsigte van parti\u00eb versigtig bepaal het, het latere romeinse keisers die oostelike vrugbare halfmaan, die hartland van die partiese ryk aan die tigris en eufraat, ingeval en dit probeer verower. die verhoogde aggressie kan deels verduidelik word aan die hand van rome se milit\u00eare hervormings. om parti\u00eb se krag in berede vegters te ewenaar het die romeine eers buitelandse bondgenoete (veral nabate\u00ebrs) gebruik, maar later \u2019n permanente mag gestig. die romeine het eindelik regimente perdeboogskutters (sagittarii) gehad. die romeine het egter geen waarneembare strategie ten opsigte van die parters gehad nie en het min grondgebied met di\u00e9 invalle gewen. die belangrikste oorweging vir oorlog was die bevordering van die persoonlike glorie en politieke aansien van die keiser, asook om rome se eer te verdedig teen wat beskou is as minagtings, soos partiese inmenging in die sake van rome se vasalstate.\nvyandelikhede tussen rome en parti\u00eb het weer opgevlam toe osroes i van parti\u00eb die armeense koning sanatruk afsit en hom vervang met axidares, die seun van pakoros ii, sonder om rome te raadpleeg. die romeinse keiser trajanus het die volgende partiese benoemde vir die troon, partamasiris, in 114 laat vermoor en armeni\u00eb eerder \u2019n romeinse provinsie gemaak. sy magte, onder lusius quietus, het ook nisibis beset; die plan was hoofsaaklik om beheer te kry oor al die groot roetes oor die noordelike mesopotamiese vlakte.trajanus het mesopotami\u00eb die volgende jaar binnegeval en het min teenstand gekry, want osroes was besig met \u2019n burgeroorlog in die ooste teen vologases iii van parti\u00eb. trajanus het die winter van 115-116 by antiogi\u00eb deurgebring, maar het sy veldtog in die lente hervat. terwyl hy met die eufraat langs beweeg het, het hy dura-europos, die hoofstad ktesifon en seleuki\u00eb verower, en selfs charakene onderwerp waar hy gekyk het hoe skepe van die persiese golf na indi\u00eb vertrek.in die laaste maande van 116 het trajanus die persiese stad sussa verower. toe sanatrukes ii van parti\u00eb magte in oos-parti\u00eb bymekaarmaak om die romeine aan te val, het sy neef partamaspates hom verraai en vermoor: trajanus het hom gekroon as nuwe koning van parti\u00eb. trajanus wou in 118 \u2019n hernude aanval op parti\u00eb loods en die land finaal onderwerp, maar hy is skielik in augustus 117 dood. \n\ntrajanus se opvolger, hadrianus, het die eufraat herbevestig as die grens tussen parti\u00eb en rome en besluit om mesopotami\u00eb nie in te val nie weens rome se destydse beperkte milit\u00eare hulpbronne. partamaspates het gevlug nadat die parters teen hom in opstand gekom het, maar die romeine het hom koning van osroene gemaak. osroes i is dood tydens sy konflik met vologases iii, en laasgenoemde is opgevolg deur vologases iv van parti\u00eb, wat \u2019n tydperk van vrede en stabiliteit ingelui het. die rooms-partiese oorlog van 161-166 het egter begin toe vologases armeni\u00eb en siri\u00eb inval en edessa terugverower. die romeinse keiser marcus aurelius het sy medeheerser lucius verus siri\u00eb laat bewaak terwyl marcus statius priscus armeni\u00eb in 163 ingeval het, gevolg deur die inval in mesopotami\u00eb deur avidius cassius in 164. die romeine het seleuki\u00eb en ktesifon verower en tot op die grond afgebrand, maar hulle moes noodgedwonge terugval toe romeinse soldate \u2019n dodelike siekte (moontlik pokke) opdoen wat gou die romeinse w\u00eareld verwoes het. hoewel hulle teruggetrek het, het die stad dura-europos van toe af in romeinse hande gebly.omstreeks 212, kort nadat vologases vi van parti\u00eb (bewind: omstreeks 208-222) die troon bestyg het, het sy broer artabanus iv (sterf omstreeks 224) teen hom gerebelleer en beheer gekry oor \u2019n groter deel van die ryk. intussen het die romeinse keiser caracalla die konings van osroene en armeni\u00eb van die troon gesit om hulle weer romeinse provinsies te maak. hy het mesopotami\u00eb binnemarsjeer onder die voorwendsel dat hy met een van artabanus se dogters gaan trou, maar \u2013 omdat die huwelik nie toegelaat is nie \u2013 oorlog gemaak teen parti\u00eb en arbil oos van die tigris verower. caracalla is die volgende jaar deur sy soldate vermoor op pad na carrhae.die partiese ryk, wat verswak is deur interne strydvoerings en oorlo\u00eb teen rome, is gou deur die sassanidiese ryk vervang. ardasjir i, die plaaslike irannese heerser van persis, het die omringende gebiede begin onderwerp in uittarting van die arsakidiese heerskappy. hy het artabanus iv op 28 april 224 dalk naby isfahan gekonfronteer, hom verslaan en die sassanidiese ryk gestig.die sassaniede het nie net parti\u00eb se erflating as die bewerker van rome se ondergang ge\u00ebrf nie, maar sou ook probeer om die grense van die achaemenidiese ryk te herstel deur vir \u2019n kort ruk die levant, anatoli\u00eb en egipte van die oos-romeinse ryk terug te wen tydens die bewind van chosro\u00ebs ii. hulle sou di\u00e9 gebiede moes afstaan aan herakleios, die laaste romeinse keiser voor die arabiese oorwinnings, maar hulle was langer as 400 jaar die opvolgers van parti\u00eb as rome se grootste teenstander.\n\n\n=== inheemse en eksterne bronne ===\n\nplaaslike en buitelandse geskrewe dokumente, sowel as nietekstuele artefakte is gebruik om die partiese geskiedenis te rekonstrueer. hoewel die partiese hof rekords gehou het, het die parters geen formele begrip van geskiedenis gehad nie; die vroegste geskiedenis van iran is eers in die tyd van die laaste sassanidiese heerser, yazdegerd iii (bewind: 632-651), saamgestel. inheemse bronne van die partiese geskiedenis is skaars; daar is minder van hulle as van enige ander deel van die irannese geskiedenis. die grootste deel van die partiese geskiedenis bevat griekse sowel as partiese en armeense inskripsies.die waardevolste inheemse bronne vir die rekonstruksie van \u2019n akkurate chronologie van die arsakidiese heersers is die muntstukke wat elke heerser uitgereik het. hulle verteenwoordig \u2019n \"oorgang van nietekstuele tot tekstuele oorblyfsels\", volgens die historikus geo widengren. ander bronne vir die rekonstruksie van chronologie sluit in sterrekundige tablette en kolofons in wigskrif wat in babiloni\u00eb ontdek is. inheemse teksbronne sluit ook klipinskripsies, perkament- en papirusdokumente en potskerwe in.\n\ngroot kiste potskerwe is byvoorbeeld op die terrein van die vroe\u00eb partiese hoofstad mitradatkert (vandag in turkmenistan) ontdek met inligting oor die verkoop en berging van items soos wyn. saam met perkamentdokumente wat op terreine soos dura-europos ontdek is, verskaf dit waardevolle inligting oor partiese regeringsadministrasie, veral sake soos belasting, milit\u00eare titels en provinsiale organisasie.die griekse en latynse geskiedenisgeskrifte, wat die meeste inligting oor die partiese geskiedenis verskaf, word nie as heeltemal betroubaar beskou nie, omdat hulle geskryf is uit die perspektief van teenstanders en oorlogsvyande. di\u00eb eksterne bronne gaan dikwels oor groot milit\u00eare en politieke gebeurtenisse en ignoreer dikwels sosiale en kulturele aspekte van die partiese geskiedenis.die romeine het die parters dikwels as woeste vegters uitgebeeld, maar ook as \u2019n kultureel verfynde volk; resepte vir partiese geregte in die kookboek apicius weerspie\u00ebl hulle bewondering van die partiese kookkuns. apollodorus van artemita en arrianus het geskiedenisgeskrifte geskryf wat op parti\u00eb fokus maar wat nou verlore is, buiten as aangehaalde uittreksels in ander geskiedenisgeskrifte. isidorus van charax, wat tydens die bewind van augustus gelewe het, verskaf \u2019n beskrywing van partiese gebiede, moontlik uit \u2019n partiese regeringsopname. mense en gebeure in die partiese geskiedenis kom ook in \u2019n mindere mate voor in die geskiedenisgeskrifte van justinus, strabo, diodorus siculus, plutarchus, dio cassius, josephus en plinius die ouere.\ndie partiese geskiedenis kan ook gerekonstrueer word uit chinese historiese rekords. hulle het \u2019n neutraler standpunt oor parti\u00eb gehandhaaf, hoewel die gewoonte van chinese kroniekskrywers om materiaal uit ouer werke (van onbepaalde oorsprong) te kopieer, dit moeilik maak om \u2019n chronologiese volgorde van gebeure te bepaal. die chinese het parti\u00eb \u5b89\u606f (\u0101nx\u012b) genoem, dalk na aanleiding van die griekse naam vir die partiese stad antiogi\u00eb in margiana (\u1f00\u03bd\u03c4\u03b9\u03cc\u03c7\u03b5\u03b9\u03b1 \u1f21 \u1f10\u03bd \u03c4\u1fc7 \u03bc\u03b1\u03c1\u03b3\u03b9\u03b1\u03bd\u1fc7). dit kan ook \u2019n vertaling wees van \"arsakes\", die dinastie se stigter. verskeie boeke verskaf inligting oor die nomadiese migrasies wat gelei het tot die vroe\u00eb saka-inval in parti\u00eb, asook waardevolle politieke en geografiese inligting. die shiji (ook bekend as die rekords van die groot historikus) deur sima qian beskryf bvoorbeeld in hoofstuk 123 eksotiese presente wat mitridates ii aan die han-hof geskenk het, soorte lanboukundige gewasse wat in parti\u00eb verbou is, die vervaardiging van wyn met druiwe, rondreisende handelaars, en die grootte en ligging van die partiese grondgebied. die shiji noem ook dat die parters \"horisontaal op stroke leer\" geskryf het, dus op perkament.\n\n\n== regering en administrasie ==\n\n\n=== sentrale owerheid ===\ndie partiese regering was merkwaardig gedesentraliseer in vergelyking met di\u00e9 van die vroe\u00ebre achaemenidiese ryk. volgens \u2019n inheemse historiese bron was die gebiede waaroor die sentrale regering beheer gehad het, op \u2019n soortgelyke manier georganiseer as in die seleukidiese ryk. hulle het albei \u2019n drieledige afdeling van provinsiale hi\u00ebrargie gehad: die partiese marzb\u0101n, x\u0161atrap en dizpat \u2013 soortgelyk aan die seleukidiese satrapie, epargie en hipargie. die partiese ryk het ook verskeie ondergeskikte, semi-onafhanklike state omsluit, insluitende kaukasiese iberi\u00eb, koninkryk armeni\u00eb, atropatene, kordiene, adiabene, edessa, hatra, charakene, elymais en persis. die staatsheersers het oor hulle eie gebiede regeer en hulle eie geld laat munt wat verskil het van die geld van die koninklike munt. dit was nie veel anders as in die achaemenidiese ryk nie, wat ook \u2019n paar stadstate gehad het en selfs verafgele\u00eb satrapie\u00eb wat semi-onafhanklik was, maar \"die opperheerskappy van die koning erken, heffings betaal en milit\u00eare steun verskaf het\", volgens brosius. die satrape van die partiese ryk het egter oor kleiner gebiede regeer en het dalk effens minder aansien en invloed gehad as hulle achaemenidiese voorgangers.\n\n\n=== adel ===\ndie hoof van die partiese regering was die koning van konings. hy was poligaam en is gewoonlik deur sy eersgebore seun opgevolg. nes met die ptolemeuse van egipte is daar rekords van arsakidiese koning wat met hulle niggies en miskien selfs halfsusters getrou het; koningin musa het met haar eie seun getrou, hoewel dit \u2019n ekstreme en unieke geval was.brosius verskaf \u2019n uittreksel uit \u2019n brief wat koning artabanus ii in 21 n.c. in grieks aan \u2019n goewerneur en burgers van susa geskryf het. daaruit blyk dit dat die koning kon inmeng namens \u2019n burger, \u2019n saak kon hersien en die plaaslike beslissing kon verander as hy wou.die oorerflike titels van die adel tydens die bewind van die eerste sassanidiese monarg, ardasjir i, weerspie\u00ebl waarskynlik die titels wat reeds in gebruik was gedurende die partiese tydperk. daar was drie vlakke adellikes: die hoogste hiervan was die streekkonings net onder die koning van konings, die tweede vlak was die koning se aangetroude familie en die derde vlak die hoofde van plaaslike clans en klein gebiede.teen die 1ste eeu n.c. het die partiese adel groot mag en invloed in die troonbestyging en afsetting van die arsakidiese konings gehad. sommige adellikes het as hofraadgewers en heilige priesters gedien. strabo herhaal in sy geografika \u2019n bewering deur die griekse filosoof en historikus poseidonios dat die raad van parti\u00eb uit adellike familielede en towenaars bestaan het, twee groepe \"waaruit die koning aangestel is\".van die groot adellike families van parti\u00eb wat aan die begin van die sassanidiese tydperk genoem word, word net twee uitdruklik in vroe\u00ebre partiese dokumente vermeld: die huise van suren en van karen. die historikus plutarchus s\u00ea lede van die suren-familie, die eerste onder die adel, het die voorreg gehad om elke nuwe arsakidiese koning van konings te kroon.\n\n\n=== weermag ===\ndie partiese ryk het geen permanente weermag gehad nie, maar kon vinnig troepe bymekaarmaak in geval van \u2019n krisis. daar was \u2019n klein, permanente gewapende wag vir die koning, wat uit adellikes, slawe en huursoldate bestaan het. in forte aan die grens was ook permanente garnisoene; partiese inskripsies onthul sommige van die milit\u00eare titels wat aan bevelvoerders van di\u00e9 plekke gegee is. milit\u00eare magte kon ook vir diplomatieke doeleindes gebruik word. toe chinese gesante parti\u00eb byvoorbeeld in die laat 2de eeu v.c. besoek, is 20 000 berede soldate na die oosgrens gestuur om die ambassade te begelei, volgens die shiji. di\u00e9 getal is egter waarskynlik oordryf.\n\ndie hoofaanvalsmag van die partiese weermag was sy katafrakte, \u2019n kavallerie met man en perd uitgevat in maliekolders. die katafrakte het lanse gehad waarmee hulle in die vyandelike linies kon injaag, maar die pyl en boog was tot die berede boogskutters beperk. vanwe\u00eb die koste van hulle wapens en wapenrustuing is katafrakte uit die aristokratie gewerf wat \u2019n mate van outonomie van die koning gevra het in ruil vir hulle dienste.die berede boogskutters is uit die burgerklas gewerf; hulle het \u2019n eenvoudige tuniek gedra. hulle kon die vyand skiet terwyl hulle perdry en weg van die vyand kyk; die tegniek, bekend as \u2019n partiese pyl, was hoogs doeltreffend. di\u00e9 kombinasie was \u2019n beslissende faktor in die slag van carrhae, waar \u2019n partiese mag \u2019n veel groter romeinse le\u00ebr onder crassus verslaan het.\ndie grootte van die partiese weermag is onbekend, nes di\u00e9 van die ryk se algehele bevolking. argeologiese uitgrawings in voormalige partiese stedelike gebiede onthul egter nedersettings wat \u2019n groot bevolking sou kon onderhou en dus \u2019n groot mannekrag sou gehad het. digte bevolkingsbiede in streke soos babiloni\u00eb sou baie aanloklik vir die romeinse ryk gewees het, omdat hulle le\u00ebrs genoeg sou gehad het om te eet.\n\n\n=== geldeenheid ===\ndie griekse dragme, wat gewoonlik van silwer gemaak is, was die standaardgeldstuk wat in die partiese ryk gebruik is. die arsakiede het koninklike munte vir die slaan van geld gehad in hekatompilos, seleuki\u00eb en ekbatana.van die ryk se stigting tot met sy val het dragmes wat in die partiese tydperk gemunt is, selde minder as 3,5 g of meer as 4,2 g geweeg. die eerste partiese tetradragmes, wat sowat 16 g geweeg het, het verskyn nadat mitridates i mesopotami\u00eb verower het. hulle is uitsluitlik by seleuki\u00eb geslaan.\n\n\n== gemeenskap en kultuur ==\n\n\n=== hellenisme en die irannese herlewing ===\nhoewel die griekse kultuur van die seleukiede in die hellenistiese tydperk algemeen aanvaar is deur volke van die nabye ooste, was daar in die partiese tydperk \u2019n irannese kultuurherlewing in godsdiens, die kunste en selfs kleremodes. die arsakidiese heersers was bewus van beide die hellenistiese en persiese kulturele wortels van hulle koningskap en het hulleself \"koning van konings\" genoem na aanleiding van die gebruik van die persiese konings, maar het ook bevestig dat hulle \"filhellene\" (grieksgesindes, of vriende van die grieke) is. die woord \"filhelleen\" het op partiese muntstukke voorgekom tot met die bewind van artabanus ii. die einde van die gebruik daarvan dui op die herlewing van die irannese kultuur in parti\u00eb. vologases i was die eerste arsakidiese heerser wat die partiese skrif en taal op sy muntstukke laat aanbring het saam met die nou feitlik onleesbare grieks.\ndie griekse kultuur het egter nie heeltemal uit die partiese ryk verdwyn nie, en daar is bewyse dat die arsakiede griekse teater geniet het. toe die kop van crassus na orodes ii gebring is, was hy en die armeense koning artavasdes ii in die teater om \u2019n opvoering van die bakchai deur euripides te kyk. die regisseur het besluit om crassus se werklike afgesnyde kop te gebruik in plaas van die rekwisiet-kop van die karakter penteus.op sy muntstukke word arsakes i uitgebeeld in klere soortgelyk aan di\u00e9 van achaemenidiese satrape. volgens a. shahbazi \"wyk arsakes met opset af van seleukidiese muntstukke om sy nasionalistiese en koninklike aspirasies te beklemtoon, en hy noem homself k\u0101rny/karni (grieks: outokrator), \u2019n titel wat reeds gehou is deur achaemenidiese opperste generaals\". in oreenstemming met achaemenidiese tradisies, is rotsreli\u00ebfbeelde van arsakidiese heersers by die berg behistoen uitgekerf, waar darius i van persi\u00eb (bewind: 522-486 v.c.) \u2019n koninklike inskripsie aangebring het.boonop het die arsakiede beweer hulle stam van artaxerxes ii van persi\u00eb (bewind: 404-358) af om groter wetlikheid aan hulle heerskappy oor voormalige achaemenidiese gebiede te verleen, dus as \"wetlike erfgename van glorieryke konings\" van antieke iran. artabanus ii het een van sy seuns darius genoem en beweer hy stam van kores die grote af.verder het die arsakidiese konings tipiese zoroastristiese name vir hulleself gekies, asook die \"hero\u00efese agtergrond\" van die avesta, volgens v.g. lukonin. verder het hulle die babiloniese kalender ingestel, met name van die achaemenidiese irannese kalender, in die plek van die masedoniese kalender van die seleukiede.\n\n\n=== godsdiens ===\nomdat die partiese ryk kultureel en politiek heterogeen was, het dit \u2019n verskeidenheid godsdiens- en geloofstelsels gehad, waarvan die algemeenste die griekse en irannese kultusse was. benewens \u2019n minderheid jode en vroe\u00eb christene, was die meeste parters polite\u00efsties. griekse en irannese gode is dikwels verenig as een. zeus is byvoorbeeld dikwels gelykgestel aan ahura mazda, hermes aan sjamasj, ensovoorts. benewens die hoofgode, het elke etniese groep ook hulle eie gode gehad. nes met die seleukidiese heersers, het partiese kuns gewys die arsakidiese konings het hulleself as gode beskou; di\u00e9 kultus van die heersers was waarskynlik die algemeenste.in hoe \u2019n mate die arsakiede zoroastrisme aangehang het, word vandag oor gedebatteer. die volgelinge van zoroaster sou die bloederige offerandes van sommige irannese kultusse uit die partiese tydperk onaanvaarbaar gevind het. daar is egter bewyse dat vologases i die teenwoordigheid van zoroastristiese towenaar-priesters aan die hof aangemoedig het en die samestelling van heilige zoroastristiese tekste wat later die avesta gevorm het, geborg het. die sassanidiese hof het zoroastrisme later as die ryk se amptelike staatsgodsdiens aanvaar.daar is min argeologiese bewyse vir die verspreiding van boeddhisme van koesj na iran. dit is egter uit chinese bronne bekend dat \u2019n partiese edelman en boeddhistemonnik as \u2019n boeddhistesendeling na luoyang in han-china gereis en verskeie boeddhistetekste in chinees vertaal het.\n\n\n=== kuns en argitektuur ===\npartiese kuns kan in drie geohistoriese fases verdeel word: die kuns van parti\u00eb self; di\u00e9 van die irannese plato en di\u00e9 van partiese mesopotami\u00eb. die eerste werklike partiese kuns, wat by mitridatkert ontdek is, het elemente van griekse en irannese kuns gekombineer soos in achaemenidiese en seleukidiese tradisies. in die tweede fase het partiese kuns inspirasie gevind in achaemenidiese kuns, soos die inhuldigingsreli\u00ebf van mitridates ii by die berg behistun. die derde fase het geleidelike ontwikkel n\u00e1 die partiese verowering van mesopotami\u00eb.algemene motiewe van die partiese tydperk sluit in tonele van koninklike jagtogte en die inhuldigings van arsakidiese konings. die gebruik van di\u00e9 motiewe is later uitgebrei om portrette van plaaslike heersers in te sluit. algemene kunsmediums was rotsreli\u00ebf, fresko's en selfs graffiti. geometriese en gestileerde plantpatrone is ook op gepleisterde mure aangebring. \u2019n algemene motief van die sassanidiese tydperk van twee ruiters wat met lanse veg, het die eerste keer in die partiese reli\u00ebfs by die berg behistun voorgekom.in portrette is mense reg van voor geskilder. dit en ander elemente van die partiese kuns het egter geleidelik verdwyn met die groot kulturele en politieke veranderings wat deur die sassanidiese ryk ingevoer is.partiese argitektuur het elemente van achaemenidiese en griekse argitektuur aangeneem, maar het van albei verskil. die styl het sover bekend eerste in mitridatkert voorgekom. \u2019n tipiese eienskap van partiese argitektuur was die iwan, \u2019n ruimte wat deur \u2019n boog of tonnelgewelf ondersteun word en aan die een kant oop is. die gebruik van die tonnelgewelf het die grieke se gebruik van pilare vervang om dakke te ondersteun.hoewel die iwan tydens die achaemenidiese tydperk en vroe\u00ebr bekend was in kleiner en ondergrondse strukture, was dit die parters wat hulle die eerste keer op monumentale skaal gebou het. die vroegste partiese iwans, wat in die vroe\u00eb 1ste eeu n.c. gebou is, word by seleuki\u00eb aangetref. monumentale iwans is ook algemeen tussen die antieke tempels van hatra.\n\n\n=== klere en bybehore ===\ndie tipiese partiese perdrydrag word uitgebeeld deur die bekende bronsstandbeeld van \u2019n partiese edelman by shami, elymais. die figuur is 1,9 m lank en dra \u2019n v-vormige tuniek wat met \u2019n gordel vasgebind is en \u2019n mus oor sy teruggeborselde hare. sy uitrusting word dikwels gesien op partiese muntstukke van die middel 1ste eeu v.c.voorbeelde van klere aan partiese standbeelde is ontdek in uitgrawaings by hatra in noordwes-irak. standbeelde daar bevat die tipiese partiese hemp (qamis) wat van fyn versierde materiaal gemaak is en by langbroeke gedra word. die aristokrasie van hatra het \u2019n bobhaarstyl, kopbedekkings en tunieke met gordels gedra wat kenmerkend was van die adellikes van die sentrale arsakidiese hof. die pak is selfs deur die arsakidiese konings gedra, soos gesien kan word op muntstukke. dit is ook in palmyra, siri\u00eb, gedra.partiese standbeelde beeld vroue uit in mantels met lang moue oor \u2019n rok, met halsbande, oorringe, armbande en hooftooisels met juwele. hulle rokke het baie voue gehad en is by die een skouer met \u2019n doekspeld vasgesteek. hulle hooftooisels het ook sluiers gehad wat na agter gedrapeer was.op partiese muntstukke kan gesien word hoe mans se hoofbedekkings deur die jare verander het \u2013 van sagte hoede met flappe tot partiese tiaras versier met p\u00earels en juwele.\n\n\n=== taal ===\ndie parters was kultureel en godsdienstig baie verdraagsaam en het grieks as hulle amptelike taal aanvaar, met aramees wat die lingua franca in die ryk was. die inheemse tale parties, middelpersies en akkadies is ook gebruik.\n\n\n=== skryf en letterkunde ===\ndit is bekend dat die hof se minnesanger (g\u014ds\u0101n) in die partiese tydperk po\u00ebtiese letterkunde saam met musiek voorgedra het. hulle stories, in versvorm, is egter nie neergeskryf nie tot in die daaropvolgende sassanidiese tydperk. daar is in werklikheid geen partiese letterkunde wat in die oorspronklike vorm behoue gebly het nie; al die teks wat bewaar gebly het, is in die volgende eeu neergeskryf. daar word geglo verhale soos die romantiese storie vis en r\u0101min en die epos van die kajanidiese dinastie is deel van die korpus van mondelinge letterkunde uit die partiese tydperk, hoewel dit eers veel later neergeskryf is. hoewel letterkunde in parties nie geboekstaaf is nie, is daar bewyse dat die die arsakiede geskrewe griekse letterkunde erken en gerespekteer het.\n\n\n=== vroue in die partiese ryk ===\ndaar is baie min geskrewe en argeologiese bronne oor die posisie van vroue in die partiese ryk. die stukkies inligting wat wel bestaan, is ook net oor koninklike vroue, wie se posisie baie ooreenkomste toon met di\u00e9 in die voorafgaande achaemenidiese ryk en die daaropvolgende sassanidiese ryk.die partiese konings was poligaam en het verskeie vroue met die titel koningin asook byvroue gehad. dit is bekend dat konings dikwels met hulle susters getrou het, maar dit is onbekend of dit hulle bloed- of halfsusters was.\nvolgens romeinse bronne het partiese konings harems vol vroulike slawe en hetairas gehad wat geen kontak met ander mans gehad het nie, en koninklike vroue mag nie aan die koninklike bankette deelgeneem het nie. of koninklike vroue apart van mans gewoon het, is onbekend, want daar is geen bewyse daarvan gevind nie. dit is egter bekend dat vroue minstens as vermaaksterre aan koninklike bankette deelgeneem het, want vroue word op argeologiese beelde gewys waar hulle op sulke geleenthede die gaste vermaak met musiek en danse.daar word aanvaar dat koninklike partiese vroue hulle eie eiendom, grond en vervaardigers kon besit en bestuur, nes hulle voorgangers in die achaemenidiese en seleukidiese ryk en hulle opvolgers in die sassanidiese ryk. dit is bekend dat koninklike en adellike vroue hulle mans met hulle eie gevolge na oorlogsterreine gevolg het.dit lyk of koninklike vroue \u2019n kleiner rol in sake gespeel het. in kunswerke kan gesien word hulle trek baie dieselfde aan as vroue van die achaemenidiese tydperk: rokke met baie voue en lang moue wat met \u2019n gordel vasgemaak word, met \u2019n tiara of \u2019n sluier wat teen hulle rug afhang. hoewel hulle name en titels op amptelike dokumente verskyn het, is partiese vroue selde in kuns uitgebeeld. net twee vroue is ooit op partiese munte uitgebeeld: koningin musa van parti\u00eb en koningin anzaze van elymais. musa is die enigste vrou wat vir seker as koningin regeer het, terwyl rinnu, die moeder van die minderjarige koning fraates ii, die enigste vrou is wat sover bekend as regent regeer het.\n\n\n== verwysings ==\n\n\n== bronne ==\n\n\n== nog leesstof ==\n\n\n== eksterne skakels ==\n(en)  \"arsacids\". encyclop\u00e6dia iranica. besoek op 21 mei 2019.\n(en)  \"parthia\". encyclop\u00e6dia britannica. besoek op 21 mei 2019. wikimedia commons het meer media in die kategorie partiese ryk. hierdie artikel is in sy geheel of gedeeltelik uit die engelse wikipedia vertaal."