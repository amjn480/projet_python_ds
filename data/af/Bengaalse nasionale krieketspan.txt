"die bengaalse nasionale krieketspan (bengaals: \u09ac\u09be\u0982\u09b2\u09be\u09a6\u09c7\u09b6 \u099c\u09be\u09a4\u09c0\u09af\u09bc \u0995\u09cd\u09b0\u09bf\u0995\u09c7\u099f \u09a6\u09b2), met die bynaam the tigers, is die nasionale krieketspan wat bangladesj in toets- en kitskrieket verteenwoordig. dit word beheer en geadministreer deur die bengaalse krieketraad (bcb, van engels: bangladesh cricket board) en is \u2019n volle lid van die internasionale krieketraad (ikr) met toets-, edi- en t20i-status. bangladesj het sy eerste toetswedstryd in november 2000 teen indi\u00eb in dhaka gespeel en sodoende die tiende land, en die vierde in asi\u00eb, met toetsstatus geword.\nbangladesj se eerste vertoning in internasionale krieket was tydens die ikr-trofee 1979 in engeland. hulle be\u00ebindig di\u00e9 toernooi met twee oorwinnings en twee nederlae. sewe jaar later, op 31 maart 1986 tydens die asiatiese beker, speel bangladesj in sy eerste internasionale eendagwedstryd teen pakistan. bangladesj wen die ikr-trofee 1997 in maleisi\u00eb. deur die toernooi te wen het bangladesj vir die eerste keer ook vir die krieketw\u00eareldbeker 1999 gekwalifiseer. tydens di\u00e9 toernooi het hulle onder andere pakistan en skotland verslaan. oor \u2019n lang tydperk was sokker die gewildste sport in bangladesj, maar krieket het geleidelik gewildheid verwerf \u2013 veral in stedelike gebiede \u2013 en teen die 1990\u2019s sokker verbygesteek. op 26 junie 2000 is bangladesj se vordering in internasionale krieket met toetsstatus beloon.\nin 1997 word bangladesj \u2019n gereelde lid van die ikr met die reg om internasionale eendagwedstryde te speel. hulle verwerf op 26 junie 2000 die status van \u2019n toetskrieketland. bangladesj hou die rekord vir die meeste verloorslae agtereenvolgens in toetse (21 tussen 1999 en 2002) en eendagwedstryde (23 tussen 2001 en 2004). nadat hulle toetsstatus verkry het, moes bangladesj tot in 2004 vir sy eerste edi-oorwinning sedert die krieketw\u00eareldbeker 1999 wag. die span wat bangladesj tydens di\u00e9 geleentheid gewen het, was zimbabwe, wat bangladesj ook in hul eerste toetsoorwinning in 2005 verslaan het; nadat hulle die tweede toets ge\u00ebwenaar het, het bangladesj sy eerste toetsreeks gewen. in 2009 vertrek bangladesj vir twee toetse na wes-indi\u00eb en nadat hulle albei gewen het, beklink bangladesj sy eerste oorsese toetsreeks.\nteen 14 november 2023 het bangladesj in 138 toetswedstryde gespeel, waarvan hulle 18 gewen het. hul eerste oorwinning was teen zimbabwe, en die volgende twee teen wes-indi\u00eb. veral tuis het hulle al goed presteer en onbeslis teen nieu-seeland, pakistan, indi\u00eb en suid-afrika gespeel, maar ook oorwinnings teen engeland, sri lanka en australi\u00eb aangeteken. tydens hul 2016/17-toer na sri lanka het bangladesj in maart 2017 sy 100ste toetswedstryd gespeel.bangladesj is meer suksesvol wat edis betref, hulle het 156 van hul 432 edi-wedstryde gewen. bangladesj het ook al 155 twintig20-wedstryde gespeel, waarvan hulle 58 gewen het. bangladesj is tans (november 2023) negende op die ikr-toetsranglys, agtste op die eendagranglys en negende op die twintig20-w\u00eareldranglys.\n\n\n== beheerliggaam ==\ndie bengaalse krieketraad (bengaals: \u09ac\u09be\u0982\u09b2\u09be\u09a6\u09c7\u09b6 \u0995\u09cd\u09b0\u09bf\u0995\u09c7\u099f \u09ac\u09cb\u09b0\u09cd\u09a1; engels: bangladesh cricket board, bcb) is in 1972 as die bengaalse krieketbeheerraad (engels: bangladesh cricket control board, bccb) gestig en verantwoordelik vir die re\u00ebling van krieket in bangladesj. sedert 26 junie 2000 is bangladesj \u2019n volle lid van die internasionale krieketraad (ikr) en mag dus toetskrieket speel.die bengaalse krieketraad bestuur al die bangladesj-verteenwoordigende nasionale spanne, insluitende die mans, vroue en jeug. hulle is ook verantwoordelik vir die bestuur en organisasie van toets-, edi- en t20i-reekse teen ander spanne, en die re\u00ebling van internasionale wedstryde tuis. daarbenewens is die bcb verantwoordelik vir inkomsteverkryging deur die verkoop van kaartjies, borgskappe en uitsaairegte, veral in verband met die bengaalse span.\nkinders en jongmense word reeds op skool aan krieket bekend gestel en na gelang van hul belangstelling en talent begin hul met hul afrigting. nes ander krieketlande beskik bangladesj oor \u2019n o/19-nasionale span wat aan die o/19-krieketw\u00eareldbeker deelneem. bangladesj a is die tweede nasionale span van bangladesj en van hul wedstryde geniet eersterangse of a-lys-status.\n\n\n== geskiedenis ==\n\n\n=== krieket in bengale ===\nkrieket is in die 18de eeu deur die britse oos-indiese kompanjie na bengale gebring en die eerste bekende krieketwedstryde is in 1792 in calcutta gespeel, maar wedstryde is dalk \u2019n dekade voorheen gespeel. die spel het vinnig gewildheid in wes-bengale en die aangrensende bihar verwerf. in oos-bengale, die huidige bangladesj, het krieket stadiger ontwikkel, aangesien di\u00e9 gebied tot in die tweede helfte van die 19de eeu nie \u2019n groot aantal europese settlers gelok het nie. eers later het europe\u00ebrs hulle hulle in dhaka begin vestig en nes in die aangrensende indi\u00eb het krieket vinnig een van hul gunsteling ontspanningsaktiwiteite geword. in 1876 het \u2019n europese xi \u2019n inheemse xviii in dhaka verslaan (die syfers verwys na die aantal spelers).tydens die eerste besoek van \u2019n engelse span op die indiese subkontinent het in 1889/90 \u2019n verteenwoordigende bengaalse span teen g. f. vernon\u2019s xi gespeel. in januarie 1923 het bengale tydens die nagpur provinsiale toernooi teen \u2019n keurspan uit bombay en \u2019n sentrale provinsies xi te staan gekom. in 1934 het die raad vir beheer van krieket in indi\u00eb die ranji-trofee van stapel gestuur, maar bengale het nie aan die eerste 1934/35-toernooi deelgeneem nie. in desember 1934 het bengale eersterangse status verkry, toe hulle teen die toerende australi\u00eb gespeel het, maar met nege paaltjies verslaan is. in januarie 1936 het bengale aan die ranji-trofee deelgeneem en in die oostelike sone gespeel, maar hulle is deur madras in die halfeindstryd verslaan. in 1937 het bengale as naaswenner ge\u00ebindig en in 1939 het hulle die ranji-trofee ingepalm. destyds was bengale as \u2019t ware \u2019n wes-bengaalse span. hulle was in calcutta gesetel en het al hul tuitswedstryde op eden gardens gespeel. in februarie 1941 is die eerste belangrike wedstryd in dhaka gespeel, toe \u2019n bengaalse goewerneurs xi teen die bengaalse gymkhana op die bangabandhu nasionale stadion \u2013 destyds die dacca-stadion genoem \u2013 gespeel het.\n\n\n=== krieket in oos-pakistan ===\ntussen die 1954/55- en 1970/71-seisoene het 13 oos-pakistanse eersterangse spanne aan pakistan se plaaslike kriekettoernooie \u2013 die quaid-i-azam- en die ayub-trofee \u2013 deelgeneem, baie van die spanne egter net in \u2019n enkele seisoen of twee. van die mees aktiewe spanne was oos-pakistan (nege seisoene), dhaka-universiteit, oos-pakistan greens en oos-pakistan whites (drie seisoene elk). chittagong is \u2019n goeie voorbeeld van die sporadiese manier waarvolgens spanne van oos-pakistan in die nasionale kompetisies betrokke was. di\u00e9 plaaslike span sou tussen 1959/60 en 1965/66 in drie wedstryde gespeel het, maar al drie wedstryde moes afgelas word. van die oos-pakistanse spanne het eersterangse wedstryde teen die toerende indi\u00eb (in 1954/55) en marylebone-krieketklub (in 1955/56) gespeel. vanaf januarie 1955 het oos-pakistan toetskrieket begin huisves, toe \u2019n wedstryd tussen pakistan en indi\u00eb op die bangabandhu nasionale stadion in dhaka aangebied is. di\u00e9 stadion is regdeur die 1960\u2019s vir verskeie belangrike wedstryde, insluitende toetse, gebruik. die m. a. aziz-stadion in chittagong word sedert 1954 ook vir eersterangse wedstryde gebruik, maar die eerste toets is eers in 2001 in di\u00e9 stadion aangebied, toe bangladesj teen zimbabwe gespeel het.\ndie laaste voltooide eersterangse wedstryd in oos-pakistan was vanaf 26 februarie tot 1 maart 1971 tussen \u2019n pakistanse krieketraad xi en die toerende internasionale xi in dhaka gespeel. di\u00e9 wedstryd het onbeslis ge\u00ebindig en sy laaste dag het met die ontbinding van die nasionale vergadering deur yahya khan saamgeval, wat tot die uitbreek van die bengaalse oorlog gelei het. die internasionale xi het dhaka die volgende dag op pad na lahore toe verlaat en \u2019n verdere wedstryd gespeel, voordat hul toer ge\u00ebindig het. twee wedstryde wat vir maart tydens die quaid-i-azam-trofee in dhaka beplan was, is weens die nasionale noodtoestand geskrap.\n\n\n==== geassosieerde lid van die ikr ====\ntot in 1947 was bangladesj \u2019n deel van brits-indi\u00eb en vanaf 1971 \u2019n deel van pakistan, en het as deel van hierdie lande oor toetsstatus beskik. n\u00e1 sy onafhanklikheid moes die span op nuut herbou. in 1972 het die regering die bengaalse krieketraad (bangladesh cricket board, bcb), destyds die bengaalse krieketbeheerraad (bangladesh cricket control board, bccb) genoem, gestig. di\u00e9 beheerliggaam het die taak gehad om krieket in die nuwe land te re\u00ebl. in die nadraai van die derde indies-pakistanse oorlog was dit egter nie maklik nie. volgens barclays world of cricket was die nasionale stadion in dhaka in \u2019n vervalle toestand in die lente van 1975. nadat die probleme van die naoorlogse fase opgelos is, het krieket in dhaka toenemend gewildheid verwerf en in februarie en maart 1973 is die eerste belangrike kompetisie op klubvlak, die dhaka metropolis uitspeeltoernooi, aangebied. \u2019n nasionale klubtoernooi is in 1974/75 geloods en tot in 2015 gedurende die meeste seisoene aangebied. dit is in 1983/84 deur die tabakmaatskappy w.d. & h.o. wills en toe in 1993/94 deur pepsi geborg, maar dit was nooit \u2019n eersterangse kompetisie nie. dit het oor \u2019n soortgelyke status as di\u00e9 van ligakrieket in engeland of graadkrieket in australi\u00eb beskik.\ndie beheerliggaam het die ergste van hierdie probleme aan die begin van die 1976/77-seisoen aangepak. in januarie 1977 is die eerste bengaalse nasionale krieketspan vir \u2019n wedstryd teen die toerende marylebone-krieketklub (mkk of mcc in engels) op die bangabandhu nasionale stadion saamgestel. die mkk het ook teen die noordsone, oossone en suidsone gespeel, waarvolgens di\u00e9 deelnemers aan die bengaalse krieketliga vir die eerste keer in internasionale wedstryde gespeel het. hoewel die mkk-span bekende county-krieketspelers ingesluit het, het hul wedstryde tydens die 1976/77-toer nie oor eersterangse status beskik nie. bangladesj het die mkk nogtans be\u00efndruk en in 1977 het die land \u2019n assosiaatlid van die internasionale krieketraad geword. die eerste nasionale span wat bangladesj besoek het, was sri lanka in januarie 1978. sri lanka was op die punt om \u2019n toetsland te word (wat in 1982 gebeur het) en het sy ho\u00ebr vlak met verskeie beurtoorwinnings in die drie wedstryde teen bangladesj onderstreep. die wedstryd in dhaka, wat op 13 januarie 1978 begin het en deur sri lanka met \u2019n beurt en nege lopies gewen is, was bangladesj se internasionale krieketverskyning, maar as gevolg van die laer vlak van krieket in bangladesj het dit nie eersterangse status geniet nie.bangladesj was een van vyftien spanne wat aan die eerste ikr-trofee in 1979 deelgeneem het. di\u00e9 toernooi het aan nietoetslande die moontlikheid gegee om vir daardie jaar se krieketw\u00eareldbeker in engeland te kwalifiseer. bangladesj, aangevoer deur kaptein raqibul hasan, het elk twee wedstryde gewen en verloor, maar hulle het versuim om vanaf die eerste rondte te vorder. met sy se\u00ebviering tydens die suidoos-asiatiese krieketkonferensietoernooi in februarie 1984 het bangladesj vir die asiatiese beker 1986 gekwalifiseer. op 31 maart 1986 het bangladesj sy eerste edi-wedstryd teen \u2019n volle lid van die ikr gespeel. bangladesj, aangevoer deur gazi ashraf, is op 94 uitgeboul en pakistan het di\u00e9 wedstryd met sewe paaltjies gewen. bangladesj het sy tweede edi-wedstryd teen sri lanka verloor en laaste tydens die driehoekige toernooi ge\u00ebindig.bangladesj het as gasheer aan die asiatiese beker 1988 deelgeneem; tydens di\u00e9 toernooi is die eerste edi-wedstryde (met terugwerkende status) in die land aangebied, hulle het egter al hul wedstryde verloor. tydens die ikr-trofee 1986 het bangladesj net twee oorwinnings aangeteken, en sy volgende internasionale verskynings was tydens die austral-asiatiese beker 1990, die asiatiese beker in 1990/91, 1995, 1997, en verskeie ander driehoekige toernooie, maar hulle het eers in 1998 hul eerste edi-wedstryd gewen. hul reeks van 22 agtereenvolgende verlore wedstryde sedert hul eerste edi-wedstryd was \u2019n destydse rekord. bangladesj het sy eerste edi-oorwinning in indi\u00eb teen kenia, veral te danke aan mohammad rafique, wat \u2019n uitstekende 77 lopies aangeteken en drie paaltjies geneem het, behaal. hy het tydens die vennootskap met athar ali khan om die eerste paaltjie 137 lopies aangeteken. athar se eie bydrae was 47 lopies. in oktober 1998 het bangladesj die eerste ikr-uitkloptrofee (die latere kampioenetrofee), \u2019n uitkloptoernooi met al die destydse toetslande, aangebied, maar self nie daaraan deelgeneem nie. bangladesj het aan die ikr-trofee in 1979, 1982, 1986, 1990 asook 1994 deelgeneem, en die 1997-toernooi in maleisi\u00eb gewen. daarmee het hulle vir die eerste keer vir die krieketw\u00eareldbeker 1999 gekwalifiseer, nadat hulle al die vorige krieketw\u00eareldbekertoernooie misgeloop het. die destydse sekretaris-generaal van die bengaalse krieketraad, aminul huq moni, het die astro turf in die abahani-krieketveld en die bangabandhu nasionale stadion laat oprig, sodat die plaaslike spelers oor twee volle seisoene heen vir die kolfblaaie van die ikr-trofee 1997 kon voorberei. bangladesj het in 1999 aan sy eerste krieketw\u00eareldbekertoernooi in engeland deelgeneem en sy eerste oorwinning in \u2019n krieketw\u00eareldbekerwedstryd teen die assosiaatlid skotland aangeteken. in die groepwedstryd in northampton het bangladesj \u2019n verrassende oorwinning teen die toetsland pakistan met 62 lopies aangeteken. bangladesj het 223/9 in sy 50 boulbeurte aangeteken en pakistan kon met net 161 lopies antwoord, nadat die paaltjiewagter khaled mashud \u2019n aantal pakistanse spelers uitgeskakel het en khaled mahmud met sy boulwerk 3/31 in tien boulbeurte geneem het. mahmud is as \u201espeler van die wedstryd\u201c aangewys. bangladesj het n\u00e1 drie nederlae in sy vyf wedstryde nie tot die super ses gevorder nie. hul oorwinning teen pakistan, wat later as naaswenner na australi\u00eb ge\u00ebindig het, het aan bangladesj \u2019n hupstoot gegee om die volgende jaar toetsstatus te verkry.in voorbereiding op sy toetsstatus het bangladesj in 1999/2000 sy eie eersterangse toernooi gehuisves, hoewel die toernooi se wedstryde eers vanaf die 2000/01-seisoen di\u00e9 status geniet het. die gebrek aan \u2019n gevestigde eersterangse struktuur in die land kort voor bangladesj se eerste toetswedstryd, is as een van die redes aangevoer waarom die span gesukkel het om by die langer formaat van die spel aan te pas. wes-indi\u00eb het in oktober na bangladesj getoer en albei wedstryde van die edi-reeks gewen. in mei en junie 2000 het bangladesj die asiatiese beker aangebied; bangladesj het al drie sy wedstryde verloor en pakistan het bangladesj die destyds hoogste edi-nederlaag met 233 lopies toegedien. in oktober het bangladesj aan die ikr-uitkloptoernooi deelgeneem en hul enigste wedstryd het in \u2019n nederlaag teen engeland ge\u00ebindig.\n\n\n==== eerste jare as \u2019n toetsspan ====\nop 13 november 2000 het bangladesj in sy eerste toetswedstryd teen indi\u00eb in dhaka gespeel. bangladesj, aangevoer deur naimur rahman, het egter met nege paaltjies verloor. aminul islam bulbul het 145 lopies in die eerste beurt aangeteken en die eerste krieketspeler geword om \u2019n honderdtal in die eerste toets vir sy span aan te teken; rahman het ses paaltjies vir 132 lopies geneem, die naasbeste boulsyfers tydens \u2019n span se eerste toets. in april 2001 het bangladesj zimbabwe vir twee toetse en drie edi-wedstryde besoek, maar hulle is in al hul vyf wedstryde verslaan. bangladesj het aan die asiatiese toetskampioenskap deelgeneem, die tweede en laaste toernooi van sy soort. bangladesj het albei wedstryde met \u2019n beurt verloor. die debutant mohammad ashraful het die jongste speler geword om \u2019n toetshonderdtal in sy eerste wedstryd aan te teken. in november het bangladesj zimbabwe vir twee toetse en drie edi-wedstryde gehuisves. die eerste toets moes weens slegte weer ingekort word en het onbeslis ge\u00ebindig. nadat hulle hul vyf eerste toetse verloor het, was dit die eerste keer wat bangladesj \u2019n nederlaag vermy het. zimbabwe het egter al die oorblywende wedstryde gewen. n\u00e1 die toetsreeks het die paaltjiewagter khaled mashud rahman as kaptein vervang. die volgende maand het bangladesj vir twee toetswedstryde na nieu-seeland vertrek. bangladesj se kolwers het in onbekende omstandighede gesukkel en die span het twee nederlae elk met \u2019n beurt gely.in januarie 2002 het bangladesj tuis twee toetse en drie edi-wedstryde teen pakistan verloor. op hierdie punt het hulle tien van hul elf eerste toetswedstryde verloor; net suid-afrika het op \u2019n soortgelyke manier in hul eerste toetswedstryde gesukkel en ook tien van hul elf eerste toetswedstryde verloor. toe bangladesj in julie en augustus na sri lanka getoer het, het hulle sri lanka se beste oorwinning in toetskrieket beleef: met \u2019n beurt en 196 lopies. bangladesj het albei toetse en al drie edi-wedstryde verloor, en hul 50ste nederlaag in hul 53ste edi-wedstryd gely. voortgesette swak vertonings deur bangladesj het hul toetsstatus bevraagteken. twee nederlae teen australi\u00eb en nieu-seeland in hul poelwedstryde het bangladesj tydens die kampioenetrofee 2002 uitgeskakel. in oktober het toets- en edi-reeksnederlae in suid-afrika gevolg. die laaste nederlaag het \u2019n nuwe rekord vir die meeste edi-nederlae opgestel (23), die vorige rekord was ook bangladesj s\u2019n. toe wes-indi\u00eb in november en desember na bangladesj getoer het, het bangladesj albei toetse en twee van die drie edi-wedstryde verloor. bangladesj het verskeie laagtepunte op die derde dag van die eerste toets beleef: hul laagste beurttelling (87 lopies), hul laagste wedstrydgemiddelde (226) en die hoogste nederlaag in hul 16 toetswedstryde (met \u2019n beurt en 310 lopies).tydens die krieketw\u00eareldbeker 2003 in februarie en maart in suid-afrika, kenia en zimbabwe het bangladesj vyf van sy ses wedstryde verloor, insluitende die wedstryde teen kanada (wat sedert die krieketw\u00eareldbeker 1979 geen internasionale krieket gespeel het nie) en kenia (wat later tot die halfeindstryd sou vorder). in die nadraai van di\u00e9 toernooi het habibul bashar khaled mashud as kaptein vervang. tydens suid-afrika se toer na bangladesj in april en mei het bangladesj al sy vier edi-wedstryde swak en twee toetswedstryde met beurte verloor.\n\n\n==== maer jare ====\nin 2003 het bangladesj sewe verdere toetse en elf edi-wedstryde teen australi\u00eb, pakistan en engeland gespeel, maar hulle het elke wedstryd verloor. in september was bangladesj op die punt om sy eerste toetsoorwinning aan te teken, nadat hulle deur pakistan met net een paaltjie verslaan is. dit was net die tiende keer wat \u2019n span \u2019n toets met net een paaltjie verloor het. in die reeks teen pakistan het alok kapali die eerste bengaalse speler geword wat \u2019n driekuns in toetskrieket behaal het, nadat hy shabbir ahmed, danish kaneria en umar gul uitgeskakel het. voor bangladesj se toer na zimbabwe in februarie en maart die volgende jaar is mahmud uit die span verwyder en die kolwer habibul bashar is as nuwe kaptein aangewys. bangladesj het die toetsreeks met 0\u20131 en die edi-reeks met 1\u20132 verloor. die tweede toets het na drie dae se re\u00ebn en sonder enige speel onbeslis ge\u00ebindig en het hul reeks van 21 agtereenvolgende nederlae sedert november 2001 be\u00ebindig, \u2019n w\u00eareldrekord in toetskrieket. die eenmalige edi-oorwinning was bangladesj se eerste internasionale oorwinning sedert hul se\u00ebviering oor pakistan tydens die krieketw\u00eareldbeker 1999.bangladesj se volgende wedstryde was in mei en junie teen wes-indi\u00eb. bangladesj het die edi-reeks met 0\u20133 en die toetsreeks met 0\u20131 verloor; met \u2019n onbeslis in die eerste wedstryd het bangladesj net vir die derde keer in hul 29 toetswedstryde \u2019n nederlaag vermy. bangladesj het in 2004 aan beide die asiatiese beker en die kampioenetrofee deelgeneem, maar hulle het net die wedstryd teen hongkong gewen. in die volgende maande het bangladesj swak nederlae in toets- en edi-wedstryde teen die toerende spanne uit nieu-seeland en indi\u00eb gely. in desember het bangladesj in sy 100ste edi-wedstryd indi\u00eb verslaan, dit was net die derde keer wat hulle teen \u2019n toetsland gewen het. in januarie 2005 het zimbabwe vir twee toetse en vyf edi-wedstryde na bangladesj getoer. die besoekende zimbabwiese span het onder geskille tussen die beheerliggaam en spelers gely wat tot di\u00e9 land se voorlopige skorsing uit toetskrieket gelei het. van zimbabwe se 16 spelers het net die kaptein in meer as nege toetswedstryde verskyn, gevolglik was bangladesj die meer ervare span. in die eerste wedstryd het bangladesj sy eerste oorwinning in toetskrieket aangeteken. bangladesj se kolwers het in die tweede toets \u2019n onbeslis verse\u00ebl deur in die vyf laaste sessies deur te kolf. in die wedstryd \u2013 wat aan bangladesj \u2019n geskiedkundige eerste reeksoorwinning besorg het \u2013 het enamul haque jr. sy eie boulrekord vir die beste boulsyfer in \u2019n beurt verbeter, nadat hy sewe paaltjies vir 95 lopies geneem het, en die beste syfers in \u2019n wedstryd aangeteken het: twaalf paaltjies vir 200 lopies en die kaptein habibul bashar het vyftigtalle in albei beurte aangeteken. in die volgende edi-reeks het zimbabwe die eerste twee wedstryde gewen en bangladesj die laaste drie, waarmee hulle die edi-reeks beklink het.n\u00e1 hul eerste toetsoorwinning het bangladesj in mei en junie 2005 vir sy eerste toer na engeland vertrek. bangladesj het albei toetswedstryde met \u2019n beurt verloor; die tweede toets was die 22ste nederlaag in 38 toetse. daarop het die natwest-reeks in engeland gevolg, waaraan naas die gasheer ook australi\u00eb en bangladesj gevolg het. bangladesj het net een van sy ses wedstryde gewen, maar hul eenmalige oorwinning was teen \u2019n australiese span wat destyds die w\u00eareldkampioen was en wisden het dit as \u201edie grootste ontsteltenis in die eendaagse krieketgeskiedenis\u201c beskryf. mohammad ashraful het tydens di\u00e9 wedstryd sy eerste honderdtal met \u2019n presiese telling van 100 lopies aangeteken en hy het in die volgende wedstryd teen engeland \u2019n beslissende 94 lopies van 53 aflewerings aangeteken. bangladesj het in september vir twee toetse en drie edi-wedstryde na sri lanka getoer. n\u00e1 die eenmalige oorwinning teen australi\u00eb in engeland was bangladesj \u2019n meer gevestigde span, sri lanka het egter al vyf wedstryde gewen.bangladesj het die 2006-tuisseisoen met optimisme aangepak, nadat hulle hul eerste oorwinning teen sri lanka in die tweede wedstryd van die edi-reeks aangeteken het. bangladesj het egter beide die edi- en toetsreeks met onderskeidelik 1\u20132 en 0\u20132 verloor. in april was bangladesj op die punt om australi\u00eb in \u2019n toetswedstryd te verslaan, nadat hulle in die eerste beurt met 158 lopies voorgeloop het en met drie paaltjies verslaan is. bangladesj het die tweede toets met \u2019n beurt en die drie edi-wedstryde swak verloor. tydens die kampioenetrofee in indi\u00eb het bangladesj versuim om vanaf die groepfase te vorder, nadat hulle twee van hul drie wedstryde verloor het. hul enigste oorwinning was teen zimbabwe. bangladesj het sy eerste t20i-wedstryd teen zimbabwe voor \u2019n tuisskare gewen en dieselfde teenstander in \u2019n edi-reeks van vyf wedstryde platgeloop. in dieselfde jaar het shahriar nafees die eerste bengaalse speler geword om meer as eenduisend lopies (insluitende drie honderdtalle) in \u2019n kalenderjaar aan te teken, terwyl mashrafe mortaza die leidende edi-paaltjienemer met 49 paaltjies geword het.op 17 maart het bangladesj in sy eerste wedstryd tydens die krieketw\u00eareldbeker 2007 \u2019n oorwinning met vyf paaltjies teen indi\u00eb aangeteken. in hul oorblywende groepwedstryde het bangladesj teen sri lanka verloor en bermuda verslaan, genoeg om vir die tweede rondte te kwalifiseer. bangladesj se enigste oorwinning tydens die super agt was teen suid-afrika, terwyl hulle in al die ander wedstryde verslaan is. tydens die indiese besoek vir twee toetswedstryde en drie edi-wedstryde het hulle die edi-reeks met 2\u20130 gewen. die eerste toetswedstryd het n\u00e1 re\u00ebn onbeslis ge\u00ebindig, maar indi\u00eb het tydens die tweede toets hul hoogste oorwinning nog aangeteken (met \u2019n beurt en 239 lopies). in die nadraai is die toetskaptein habibul bashar, wat voorheen as edi-kaptein bedank het, deur die 22-jarige mohammad ashraful in al die vorms van krieket vervang.ashraful se eerste reeks was \u2019n toer na sri lanka in junie en julie. bangladesj het swak nederlae in elkeen van die drie toetse (elk met \u2019n beurt) gely en ook al die drie edi-wedstryde verloor. in die eerste beurt van die tweede toets is bangladesj op sy laagste telling uitgeboul (62 lopies). voor die t20i-w\u00eareldbeker 2007 het bangladesj twee t20i-wedstryde in kenia gespeel. hulle het die gasheer verslaan, maar teen pakistan verloor. bangladesj het tydens die t20i-w\u00eareldbeker se groepfase wes-indi\u00eb verslaan en tot die super agt gevorder, maar hulle het die volgende vier wedstryde verloor.\n\n\n==== stadige opkoms ====\naan die einde van 2007 het bangladesj \u2019n nieu-seelandse toer onderneem en tydens di\u00e9 toer se edi-reeks is hulle met 0\u20133 platgeloop. bangladesj het die nuwe jaar met die toetsbeen van di\u00e9 toer begin, waarin hulle met 0\u20132 verslaan is. \u2019n besoekende suid-afrikaanse span het bangladesj in februarie\u2013maart 2008 in al die krieket platgeloop. di\u00e9 toer het twee toetse en drie edi-wedstryde ingesluit. in die eerste toetswedstryd het bangladesj in die eerste beurt met 22 lopies voorgeloop, nadat hulle suid-afrika op 170 lopies uitgeboul het. bangladesj het in dieselfde maand die nietoetsland ierland in \u2019n edi-reeks met 3\u20130 tuis verslaan en \u2019n reeks van twaalf agtereenvolgende edi-nederlae sedert die vorige krieketw\u00eareldbeker be\u00ebindig. pakistan het bangladesj in april vir vyf edi-wedstryde en een t20i-wedstryd gehuisves. di\u00e9 toer het teleurstellend verloop, nadat hulle al hul wedstryde verloor het. tydens die driereeks in junie tuis het bangladesj albei groepwedstryde teen pakistan en indi\u00eb verloor. tydens die asiatiese beker 2008 in pakistan het bangladesj sy eerste groepwedstryd teen die assosiaatlid verenigde arabiese emirate gewen. ten spyte van sy nederlaag in die volgende groepwedstryd teen sri lanka het bangladesj die super vier gehaal, maar die volgende drie wedstryde teen indi\u00eb, sri lanka en pakistan verloor.tydens sy australiese toer in august\u2013september is bangladesj in die edi-reeks met 0\u20133 platgeloop. in oktober het nieu-seeland vir drie edi-wedstryde en twee toetswedstryde bangladesj besoek. kort voor di\u00e9 toer het 14 bengaalse spelers bangladesj verlaat om aan die indiese premierliga deel te neem en hulle is vervolgens deur die bengaalse beheerliggaam vir tien jaar geskors. ses van di\u00e9 spelers, waaronder die voormalige kaptein habibul bashar, het sentrale kontrakte onderteken. volgens verwagtinge sou bangladesj deur nieu-seeland oorheers geword het. nadat hulle die eerste edi-wedstryd gewen het (hul eerste edi-oorwinning teen nieu-seeland nog), is bangladesj in die reeks met 2\u20131 verslaan. nieu-seeland het die eerste toetswedstryd met drie paaltjies gewen. die tweede toetswedstryd het n\u00e1 re\u00ebn onbeslis ge\u00ebindig, waarvolgens nieu-seeland die reeks met 1\u20130 beklink het.\nin november 2008 het bangladesj na suid-afrika getoer en hulle is deur die proteas in al die wedstryde verslaan, insluitende die eenmalige t20i-wedstryd, twee van die drie edi-wedstryde en albei toetswedstryde elk met \u2019n beurt. in desember het bangladesj egter van die teleurstellende vertonings herstel en was op die punt om die eerste toetswedstryd teen sri lanka tuis te wen, nadat hulle die hoogste teiken (513 lopies) in die vierte beurt gejaag, maar 107 lopies te min aangeteken het. in die tweede toets is bangladesj egter met 465 lopies verslaan, waardeur hulle die toetsreeks met 0\u20132 verloor het. daarna het zimbabwe vir die driereeks aangesluit. in die eerste wedstryd het zimbabwe bangladesj n\u00e1 \u2019n uitstekende vertoning verslaan, maar is toe maklik deur sri lanka geklop, waarvolgens bangladesj met \u2019n bonuspunt teen sri lanka in die laaste groepwedstryd moes wen om teen dieselfde span in die eindstryd te staan te kom. in \u2019n weens re\u00ebn verkorte wedstryd het bangladesj sy tweede edi-oorwinning teen sri lanka aangeteken en sodoende die eindstryd gehaal, waar hulle egter verslaan is.tydens die t20i-w\u00eareldbeker 2009 in engeland is bangladesj in die groepfase uitgeskakel, nadat hulle in hul wedstryde teen indi\u00eb en die assosiaatlid ierland verslaan is. in die nadraai van hul nederlae tydens di\u00e9 toernooi het die keurderbeamptes mashrafe mortaza vir die toer na wes-indi\u00eb as nuwe kaptein benoem, sodat ashraful op sy kolfwerk kon fokus. die tweetoetsreeks is te midde van \u2019n geskil tussen die wes-indiese spelers en die wes-indiese krieketraad gespeel: \u2019n aantal wes-indiese spelers het di\u00e9 toetsreeks geboikot, wat die wes-indiese krieketraad gedwing het om \u2019n aantal onervare spelers as plaasvervangers te benoem. bangladesj het albei toetswedstryde gewen, die eerste met 95 lopies en die tweede met vier paaltjies. hiermee het bangladesj sy eerste oorsese toetsreeksoorwinning behaal. tydens die daaropvolgende edi-reeks het bangladesj sy eerste edi-oorwinning in die 14de poging teen wes-indi\u00eb aangeteken. bangladesj het die reeks met 3\u20130 gewen, maar hulle is in die eenmalige t20i-wedstryd verslaan. bangladesj het se\u00ebvierend na vore gekom met elk 4\u20131 in opeenvolgende edi-reekse van vyf wedstryde elk teen zimbabwe weg (in augustus) en tuis (in oktober\u2013november).in januarie 2010 het bangladesj die driereeks met indi\u00eb en sri lanka aangebied. hulle het egter versuim om \u2019n wedstryd ten wen (van hul vier wedstryde) en is uit die toernooi geskakel. dit is opgevolg deur \u2019n tweetoetsreeks tuis teen indi\u00eb, waarin bangladesj met 2\u20130 verslaan is. tydens \u2019n volledige toer na nieu-seeland in februarie 2010 het bangladesj al sy wedstryde verloor (een t20i-, drie edi- en een toetswedstryd). in februarie\u2013maart 2010 het engeland bangladesj vir drie edi- en twee toetswedstryde besoek. bangladesj is in al die vyf wedstryde verslaan.in mei het bangladesj aan die t20i-w\u00eareldbeker 2010 in wes-indi\u00eb deelgeneem. hulle het albei groepwedstryde (teen pakistan en australi\u00eb) verloor en versuim om tot die super agt te vorder. n\u00e1 di\u00e9 toernooi het bangladesj engeland vir twee toetswedstryde besoek, maar hulle het albei verloor, ondanks tamim iqbal se twee honderdtalle. tussen die toets- en edi-wedstryde het bangladesj in junie aan die asiatiese beker 2010 deelgeneem, maar al sy wedstryde teen indi\u00eb, sri lanka en pakistan verloor. in die edi-reeks het engeland die eerste wedstryd maklik gewen. in die tweede wedstryd in bristol het bangladesj engeland vir die eerste keer in \u2019n internasionale wedstryd verslaan (engeland was die enigste toetsland wat bangladesj tot dusver nog nie geklop het nie), nadat hulle engeland in die laaste boulbeurt uitgeboul en met vyf lopies gewen het. engeland het egter die derde edi-wedstryd in birmingham gewen en die reeks met 2\u20131 beklink. bangladesj het sy toer in europa verleng en twee bykomende edi-wedstryde teen ierland gespeel. di\u00e9 reeks het met 1\u20131 gelykop ge\u00ebindig. later het nederland die laaste edi-wedstryd van die toer gewen. in oktober dieselfde jaar het nieu-seeland bangladesj vir vyf edi-wedstryde besoek. mortaza is in die eerste wedstryd beseer en shakib het as kaptein by hom oorgeneem. onder sy leierskap het bangladesj die reeks met 4\u20130 gewen en hul eerste reeksoorwinning teen \u2019n volle ikr-lid beklink.\n\n\n=== wisselvallige vertonings ===\nin februarie en maart 2011 het bangladesj saam met indi\u00eb en sri lanka die krieketw\u00eareldbeker 2011 aangebied. bangladesj het die openigswedstryd teen indi\u00eb verloor en daarna ierland verslaan. die volgende wedstryd is deur wes-indi\u00eb gewen, nadat hulle bangladesj op net 58 lopies uitgeboul het, bangladesj se laagste edi-telling en \u2019n negatiewe rekord vir \u2019n volle lid tydens \u2019n krieketw\u00eareldbekertoernooi. bangladesj het later engeland en nederland verslaan, waarvolgens hulle hul laaste wedstryd tydens die groepfase moes wen. teen suid-afrika het bangladesj sy tweede hoogste edi-nederlaag gely en die eerste volle lid geword wat twee keer op minder as 100 lopies tydens \u2019n krieketw\u00eareldbekerwedstryd uitgeboul is. bangladesj is as gevolg van sy swakker lopietempo teenoor wes-indi\u00eb in die groepfase uitgeskakel. die daaropvolgende edi-reeks teen die besoekende australi\u00eb in april het met \u2019n 3\u20130 platloop ook teleurstellend verloop.bangladesj het in augustus 2011 vir \u2019n eenmalige toets en vyf edi-wedstryde na zimbabwe getoer. die toets was, n\u00e1 \u2019n selfopgelegde onttrekking in januarie 2006 aangesien die sport in di\u00e9 land in \u2019n toestand van wanorde verkeer het, zimbabwe se terugkoms na die spel se langste formaat. bangladesj is in die toetswedstryd met 130 lopies verslaan. bangladesj het ook die edi-reeks met 2\u20133 verloor. in die nadraai van di\u00e9 reeks is beide kaptein shakib al hasan en onderkaptein tamim iqbal met verwysing na hul swak leierskap van hul posisies verwyder. later daardie maand is die paaltjiewagter mushfiqur rahim as kaptein en die veelsydige mahmudullah as onderkaptein benoem.bangladesj se struweling op internasionale vlak is deur die ondoeltreffendheid van hul snelboulers onderstreep. tussen januarie 2010 en augustus 2011 het hulle 37 paaltjies in agt toetswedstryde op \u2019n gemiddelde van 67.67 geneem, die ergste van die destydse nege gereeld toetsspelende lande. hoewel bangladesj die eerste wedstryd onder rahim gewen het, die enigste t20i-wedstryd teen wes-indi\u00eb tuis in oktober, het die span die daaropvolgende edi-reeks met 1\u20132 en die tweetoetsreeks met 0\u20131 verloor. pakistan het in desember na bangladesj getoer en tydens die eerste van drie edi-wedstryde is bangladesj vir die 13de keer op \u2019n edi-telling van minder as 100 lopies uitgeboul; hulle het sodoende zimbabwe se rekord van 12 keer oorgesteek. bangladesj is in al die krieket heeltemal platgeloop: 0\u20131 (t20i), 0\u20133 (edis) en 0\u20132 (toetse).in maart het bangladesj die asiatiese beker 2012 aangebied. n\u00e1 oorwinnings teen indi\u00eb en sri lanka het bangladesj die eindstryd gehaal, waar hulle teen pakistan te staan gekom het; dit was slegs die tweede keer wat bangladesj \u2019n eindstryd van \u2019n multinasionale toernooi bereik het. hoewel pakistan die wedstryd met twee lopies gewen het, het bangladesj die verwagtinge oortref. tydens di\u00e9 toernooi het tamim iqbal die eerste bengaalse speler geword wat vier agtereenvolgende edi-honderdtalle aangeteken het. shakib al hasan is as speler van die reeks benoem, nadat hy 237 lopies aangeteken en ses paaltjies geneem het. tydens bangladesj se europese toer in julie het hulle die t20i-reeks teen ierland skoonskip met 3\u20130 gewen, skotland in \u2019n t20i-wedstryd verslaan en die t20i-reeks teen nederland met 1\u20131 gedeel. bangladesj is tydens die t20i-w\u00eareldbeker 2012 in sri lanka reeds in die eerste rondte uitgeskakel, nadat hulle deur beide nieu-seeland en pakistan verslaan is. tydens die tuisreeks teen wes-indi\u00eb in november\u2013desember 2012 het die bengaalse span die twee toetswedstryde verloor, maar die edi-reeks met 3\u20132 gewen, voordat hulle in die enigste t20i-wedstryd verslaan is.bangladesj het in maart 2013 vir \u2019n volle reeks na sri lanka getoer. in die eerste toetswedstryd in galle het mushfiqur rahim die eerste tweehonderdtal vir die bengaalse span in toetskrieket aangeteken, en mohammad ashraful het 190 lopies bygevoeg. die eerste toets teen sri lanka het onbeslis ge\u00ebindig, die eerste keer nog teen di\u00e9 eilandstaat. sri lanka het die tweede toetswedstryd met sewe paaltjies gewen en die toetsreeks met 1\u20130 beklink. die edi-reeks is met 1\u20131 gedeel en bangladesj het die enigste t20i-wedstryd verloor. aansluitend het bangladesj in april en mei zimbabwe besoek. hulle is in in die eerste toetswedstryd met 335 lopies verslaan, dit was zimbabwe se hoogste toetsoorwinning. die tweede toetswedstryd het hulle met 173 lopies gewen en die toetsreeks met zimbabwe gedeel (met 1\u20131). bangladesj het die edi-reeks verloor (met 1\u20132), voordat hulle die t20i-reeks gedeel het (met 1\u20131). in oktober\u2013november 2013 het bangladesj \u2019n nuwe prestasie behaal en die tweetoetsreeks tuis teen nieu-seeland gedeel (met 0\u20130), die eerste keer teen di\u00e9 eilandstaat. dit is opgevolg deur \u2019n skoonskip oorwinning met 3\u20130 in die edi-reeks, voordat hulle in die enigste t20i verslaan is. sri lanka het in januarie\u2013februarie 2014 vir \u2019n volle reeks na bangladesj getoer. bangladesj het sy vierde-ergste nederlaag in sy toetsgeskiedenis gely, nadat hulle die eerste toets met \u2019n beurt en 248 lopies verloor het. die tweede toetswedstryd het met \u2019n ho\u00eb telling onbeslis ge\u00ebindig en bangladesj het die toetsreeks met 0\u20131 verloor. aansluitend is hulle in die t20i- (met 0\u20132) en die edi-reeks (met 0\u20133) verslaan.daarop het \u2019n reeks van nederlae (met 0\u20134) teen ander asiatiese krieketlande (indi\u00eb, afghanistan, pakistan en sri lanka) tydens die groepfase van die asiatiese beker 2014 op eie bodem gevolg, waardeur bangladesj op die laaste plek van hul groep ge\u00ebindig het. die destydse assosiaatlid afghanistan se oorwinning teen bangladesj was hul eerste edi-oorwinning teen \u2019n toetsland. bangladesj het sy wenlose reeks van elf wedstryde in 2014 met oorwinnings teen twee assosiaatlede (afghanistan en nepal) in agtereenvolgende t20i-wedstryde tydens die t20i-w\u00eareldbeker 2014 se groepfase be\u00ebindig. hul nederlaag teen \u2019n verdere assosiaatlid, hongkong, het hulle nie van hul vordering tot die super 10 ontneem nie. tydens die super 10-fase is bangladesj egter in al sy vier wedstryde deur wes-indi\u00eb, indi\u00eb, pakistan en australi\u00eb verslaan. daarop het die indiese besoek gevolg. bangladesj is in die eerste en tweede edi maklik verslaan, waardeur hulle die reeks met 0\u20132 verloor het. in augustus het bangladesj vir \u2019n volle reeks na wes-indi\u00eb getoer. die gasheer het bangladesj in die edi-reeks met 3\u20130 verslaan en bangladesj se wenlose edi-reeks na 13 wedstryde verleng. in die tweede edi-wedstryd is bangladesj op 70 uitgeboul, die derde laagste edi-telling vir bangladesj. bangladesj is in di\u00e9 wedstryd met 177 lopies verslaan. daarna het wes-indi\u00eb bangladesj in die toetsreeks met 2\u20130 platgeloop, nadat hulle bangladesj in die eerste toets met tien paaltjies en in die tweede toets met 296 lopies verslaan het. bangladesj was uiteindelik tydens die zimbabwiese besoek se\u00ebvierend en hulle het die toeriste in die toetsreeks met 3\u20130 platgeloop. in die edi-reeks het bangladesj zimbabwe met 5\u20130 ook platgeloop.\n\n\n=== suksesse in toetskrieket ===\nmet die koms van die nuwe jaar het die bengaalse veelsydige shakib al hasan as beste veelsydige in al die krieket verskyn. dit was die eerste keer wat \u2019n speler hierdie prestasie behaal het, nadat die ikr die nuwe spelerranglys ingevoer het. tydens die groepfase van die krieketw\u00eareldbeker 2015 in australi\u00eb en nieu-seeland het bangladesj afghanistan in hul eerste wedstryd verslaan, en hul volgende wedstryd teen australi\u00eb is uitgere\u00ebn. hulle is toe deur sri lanka met 92 lopies geklop. daarna het bangladesj sy hoogste suksesvolle edi-lopiejaag aangeteken, nadat hulle skotland se teiken van 318 suksesvol ingehaal het. n\u00e1 hul oorwinning teen engeland het bangladesj vir die eerste keer die kwarteindrondte gehaal. in die kwarteindstryd het indi\u00eb bangladesj maklik met 109 lopies verslaan en hulle uit die toernooi geskakel.in april\u2013mei 2015 het pakistan vir \u2019n volle reeks na bangladesj getoer. bangladesj het die edi-reeks met 3\u20130 gewen en sy eerste reeksoorwinning teen pakistan aangeteken. die enigste t20i-wedstryd is ook deur bangladesj gewen. pakistan het egter die toetsreeks beklink (met 1\u20130), nadat hulle in die eerste toetswedstryd onbeslis gespeel en die tweede toetswedstryd met 328 lopies gewen het. in junie 2015 het \u2019n indiese volstoomspan vir \u2019n eenmalige toetswedstryd en drie edi-wedstryde na bangladesj getoer. tydens die toetswedstryd was die indiese span te sterk, maar swaar re\u00ebnonderbrekings het \u2019n beslissende uitslag verhoed (net 184.2 boulbeurte is gespeel). uitstekende prestasies deur die kolwer en edi-nuwelingbouler mustafizur rahman het die tafeldoek omgedraai en bangladesj die eerste twee edi-wedstryde maklik laat wen en hulle het sodoende vir die eerste keer \u2019n bilaterale reeks teen indi\u00eb gewen (met 2\u20131). in julie 2015 het suid-afrika bangladesj vir twee t20is, drie odis en twee toetswedstryde besoek. suid-afrika het bangladesj in die t20i-reeks platgeloop (met 2\u20130) en in die edi-reeks voorgeloop, nadat hulle die eerste wedstryd gewen het. bangladesj het egter volstoom teruggekom en suid-afrika in die twee volgende wedstryde heeltemal oorheers \u2013 geen van albei spanne kon in die hele edi-reeks meer as 200 lopies in \u2019n beurt aanteken nie \u2013 en sodoende die edi-reeks met 2\u20131 gewen, hul eerste reeksoorwinning teen suid-afrika nog. nadat swaar moesonre\u00ebn albei wedstryde ingekort het (onderskeidelik 221 en 88.1 boulbeurte is gespeel), is die tweetoetsreeks gedeel (met 0\u20130).\nbangladesj se sterk edi-vertonings sedert die krieketw\u00eareldbeker 2015 en hul oorwinnings tydens edi-reekse teen pakistan, indi\u00eb en suid-afrika, het hulle van die negende tot die sewende plek in die edi-ranglys geneem. nadat hulle op 30 september 2015 (die sperdatum) op die sewende plek was, het hulle bo wes-indi\u00eb vir die kampioenetrofee 2017 gekwalifiseer. in november 2015 het zimbabwe vir drie edis en twee t20is na bangladesj getoer; bangladesj het die edi-reeks met 3\u20130 gewen en die t20i-reeks met 1\u20131 gedeel. di\u00e9 toer is in januarie 2016 met \u2019n verdere t20i-reeks van vier wedstryde voortgesit en di\u00e9 reeks is weer met 2\u20132 gedeel.bangladesj het sy goeie prestasies voortgesit en tydens die asiatiese beker 2016 tuis as naaswenner ge\u00ebindig. hulle het die eerste wedstryd van die groepfase teen indi\u00eb verloor, maar hulle het agtereenvolgens teen die verenigde arabiese emirate, sri lanka (die destydse verdedigende t20i-w\u00eareld- en asiatiese kampioen) en pakistan gewen en vir die tweede keer die eindstryd gehaal. hulle is egter weer maklik deur indi\u00eb verslaan. bangladesj het egter nie \u2019n noemenswaardige deurbraak tydens die t20i-w\u00eareldbeker 2016 in indi\u00eb gemaak nie. oorwinnings teen twee assosiaatlede (nederland en oman) en die uitgere\u00ebne wedstryd teen \u2019n verdere assosiaatlid (ierland) tydens die groepfase het hulle tot die super 10 laat vorder. bangladesj het tuis toe getrek nadat hulle tydens die super 10-fase in al die vier wedstryde deur die volle lede pakistan, australi\u00eb, indi\u00eb en nieu-seeland verslaan is.in edi het bangladesj aanhou suksesvol bly en hulle het in september\u2013oktober 2016 die tuisreeks teen afghanistan beklink (met 2\u20131). dit is opgevolg met die engelse toer na bangladesj, waartydens bangladesj die edi-reeks met 1\u20132 verloor het. hulle het egter \u2019n geskiedkundige toetsoorwinning (met 108 lopies) teen engeland aangeteken, hul eerste oorwinning in tien pogings, en die toetsreeks met 1\u20131 gedeel, nadat hulle in die eerste toetswedstryd naelskraap met 22 lopies verslaan is. bangladesj het in desember 2016 vir \u2019n volle reeks na nieu-seeland getoer. bangladesj het di\u00e9 toer met \u2019n 3\u20130-platloop in die edi-reeks begin en die koms van die nuwe jaar 2017 het \u2019n soortgelyke 3\u20130-platloop in die t20i-reeks gesien. aansluitend is bangladesj in die toetsreeks met 2\u20130 verslaan. hulle het egter in die eerste toetswedstryd die 123-jaar oue rekord vir die hoogste beurttotaal in toetse gebreek, nadat hulle in die eerste toets teen nieu-seeland 595/8 (n\u00e1 verklaring) aangeteken het. hulle het tydens die toer al hul wedstryde verloor (met 0\u20138). in februarie 2017 het bangladesj vir die eerste toetswedstryd tussen albei spanne op indiese bodem na di\u00e9 buurland getoer. indi\u00eb het di\u00e9 wedstryd maklik met 208 lopies gewen, nadat hulle albei beurte verklaar het. die volgende taak vir bangladesj was in maart\u2013april 2017 \u2019n verdere toer na sri lanka. bangladesj is in die eerste toetswedstryd maklik met 259 lopies verslaan. hulle was egter in staat om die toetsreeks met 1\u20131 gelykop te laat eindig, nadat hulle die tweede toetswedstryd met vier paaltjies gewen het. dit was bangladesj se eerste toetsoorwinning teen sri lanka. beide die edi- en die t20i-reeks is met 1\u20131 gedeel. in mei 2017 het bangladesj tydens die drienasiesreeks in ierland n\u00e1 twee oorwinnings tweede ge\u00ebindig.bangladesj het die kampioenetrofee 2017 met \u2019n nederlaag in die openingswedstryd teen die gasheer engeland begin. n\u00e1 \u2019n uitgere\u00ebne wedstryd teen australi\u00eb het hulle vir die eerste keer die halfeindstryd gehaal, maar hulle is deur indi\u00eb maklik met nege paaltjies verslaan. in augustus\u2013september 2017 het australi\u00eb vir \u2019n tweetoetsreeks na bangladesj getoer. die gasheer bangladesj het sy eerste toetsoorwinning teen australi\u00eb aangeteken, nadat hulle die toeriste in die eerste wedstryd met 20 lopies verslaan het. bangladesj was egter nie in staat om di\u00e9 toetsreeks te beklink nie, nadat australi\u00eb die tweede toets met nege paaltjies gewen en die toetsreeks met 1\u20131 onbeslis ge\u00ebindig het. in september\u2013oktober 2017 het bangladesj vir twee toets-, drie edi- en twee t20i-wedstryde na suid-afrika getoer en hulle is met 0\u20137 platgeloop. die proteas was te sterk vir bangladesj en hierdie wedstryde was \u2019n baie eensydige aangeleentheid, waartydens verskeie nuwe span- en spelerrekorde opgestel is. bangladesj het in die toetswedstryde met 333 lopies en \u2019n beurt en 254 lopies onderskeidelik verloor. laasgenoemde was die hoogste toetsoorwinning vir suid-afrika. suid-afrika het die eerste edi met tien paaltjies gewen, nadat hulle die hoogste edi-teiken (279) gejaag het sonder om \u2019n paaltjie af te staan. in die laaste twee edis het bangladesj swak met 104 en 200 lopies verloor. later het bangladesj die twee t20is met 20 lopies en 83 lopies verloor. gedurende die tweede t20i het david miller die snelste t20i-honderdtal nog aangeteken. nietemin het bangladesj tydens die toer vir die krieketw\u00eareldbeker 2019 gekwalifiseer, aangesien hulle op die sperdatum (30 september 2007) die sewende plek van die edi-ranglys beklee het.shakib al hasan het mushfiqur rahim as bangladesj se toetskaptein vervang en di\u00e9 taak in januarie 2018 met die volgende sri lanka-toer begin beklee. mahmudullah is as onderkaptein benoem en hy het by tamim iqbal oorgeneem. oortuigende oorwinnings tydens die driereeks tuis teen die laergeplaaste teenstanders sri lanka en zimbabwe in die eerste drie groepwedstryde het bangladesj na die eindstryd geneem. bangladesj het tydens di\u00e9 toernooi sy hoogste edi-oorwinning (163 lopies) teen sri lanka aangeteken, hulle is egter in die laaste groepwedstryde teen sri lanka op 82 lopies uitgeboul (hul negende minste edi-telling) en is met tien paaltjies verslaan. hulle het in die eindstryd teen sri lanka te staan gekom en met 79 lopies verloor wat hul wenlose reeks van toernooi-eindstryde verleng het. die eerste toetswedstryd teen sri lanka het in \u2019n onbeslis met \u2019n ho\u00eb telling ge\u00ebindig. in die tweede toets is bangladesj met 215 lopies binne-in drie dae verslaan en hulle het die toetsreeks met 0\u20131 verloor. bangladesj het ook die t20i-reeks met 0\u20132 verloor.\n\n\n=== deurbraak in internasionale toernooie ===\nbangladesj is in die eindstryd van die nidhas-trofee, \u2019n driehoekige t20i-toernooi in sri lanka in maart, deur indi\u00eb verslaan, nadat hulle tydens die groepfase die gasheer twee keer geklop en sodoende die eindstryd gehaal het. bangladesj is tydens die t20i-reeks teen afghanistan in indi\u00eb met 3\u20130 platgeloop, nadat hulle onderskeidelik met 45 lopies, ses paaltjies en een lopie verslaan is. dit was bangladesj se eerste t20i-nederlaag en hul eerste verlore t20i-reeks teen afghanistan. bangladesj het \u2019n laagtepunt bereik toe hulle in die eerste toetswedstryd teen wes-indi\u00eb in north sound op 43 uitgeboul is (hul laagste telling in toetswedstryde) en di\u00e9 toetswedstryd met \u2019n beurt en 219 lopies verloor het. later het bangladesj die tweede toetswedstryd met 166 lopies en sodoende die toetsreeks met 0\u20132 verloor. hulle het egter in die kleiner formate goed presteer en beide die edi- en die t20i-reeks met 2\u20131 beklink.bangladesj het sy asiatiese beker 2018-veldtog met \u2019n oorwinning teen sri lanka met 137 lopies begin, hul hoogste edi-telling weg. hoewel hulle in die volgende wedstryd deur afghanistan verslaan is (met 136 lopies \u2013 bangladesj se ergste edi-nederlaag teen afghanistan), het hulle tot die super 4 gevorder. bangladesj het tydens die super 4-fase met sewe paaltjies teen indi\u00eb verloor, naelskraap met drie lopies teen afghanistan gewen en pakistan met 37 lopies verslaan en sodoende die eindstryd gehaal. tydens di\u00e9 eindstryd is hulle met drie paaltjies deur indi\u00eb verslaan wat hul wenlose reeks van toernooi-eindstryde voortgesit het. in oktober\u2013november het bangladesj zimbabwe vir drie edi- en twee toetswedstryde gehuisves. bangladesj het die edi-reeks met 3\u20130 gewen, terwyl die toetsreeks onbeslis met 1\u20131 ge\u00ebindig het, nadat hulle in die eerste toetswedstryd in sylhet verslaan is. in november\u2013desember het wes-indi\u00eb vir \u2019n volle reeks na bangladesj getoer. bangladesj het die toetsreeks met 2\u20130 gewen. nadat hulle wes-indi\u00eb in die tweede toetswedstryd met \u2019n beurt en 184 lopies verslaan het, het bangladesj sy eerste toetsoorwinning met \u2019n beurt aangeteken. bangladesj het die edi-reeks met 2\u20131 gewen, maar hulle is in die t20i-reeks met 2\u20131 verslaan. in februarie\u2013maart 2019 het bangladesj vir drie toets- en drie edi-wedstryde na nieu-seeland getoer. bangladesj is in die edi-reeks met 3\u20130 platgeloop. bangladesj het die eerste toetswedstryd in hamilton met \u2019n beurt en 52 lopies verloor. later het hulle die tweede toetswedstryd in wellington met \u2019n beurt en 12 lopies verloor, nadat die eerste twee dae se spel uitgere\u00ebn is. die derde toetswedstryd is n\u00e1 die christchurch-aanval van 2019, wat die span naelskraap vrygespring het, afgelas.bangladesj het sy eerste edi-toernooi-eindstryd op 17 mei 2019 in dublin gewen, nadat hulle wes-indi\u00eb tydens die drienasiesreeks 2019 se eindstryd met vyf paaltjies verslaan het (volgens die dls-metode). bangladesj het die eindstryd gemaak nadat hulle tydens die ligafase wes-indi\u00eb tweekeer en ierland eenkeer verslaan het. hoewel hulle die krieketw\u00eareldbeker 2019 in engeland met ho\u00eb verwagtinge betree het, het bangladesj n\u00e1 drie oorwinnings (teen suid-afrika, wes-indi\u00eb en afghanistan) net die agtste plek gehaal en sodoende versuim om tot die halfeindstryd te vorder.\n\n\n=== vestiging in internasionale krieket ===\nbangladesj is in september 2019 in \u2019n eenmalige toets teen afghanistan in chittagong verslaan, maar in die driereeks met afghanistan en zimbabwe het bangladesj die eindstryd bereik nadat hulle drie van hul vier groepwedstryde gewen het. die eindstryd teen afghanistan is egter uitgere\u00ebn. bangladesj het in oktober\u2013november vir drie t20i-wedstryde en twee toetswedstryde na indi\u00eb getoer. bangladesj het sy w\u00eareldtoetskampioenskap met di\u00e9 toetsreeks begin. net enkele dae voor die toer is bangladesj se toets- en t20i-kaptein shakib al hasan deur die ikr vir twee jaar geskors, nadat hy die ikr se gedragskode rakende ongemelde kontak met beroepswedders gebreek het. vervolgens is mominul haque as toets- en mahmudullah as t20i-kaptein benoem. bangladesj het die eerste t20i in delhi met sewe paaltjies gewen, maar hulle het die twee oorblywende wedstryde onderskeidelik met agt paaltjies en 30 lopies verloor. bangladesj het albei toetswedstryde met beurte verloor, nadat die kolwers versuim het om munt te slaan. die tweede toetswedstryd was die eerste dag/aandtoetswedstryd tussen albei spanne. in februarie 2020 het zimbabwe na bangladesj getoer en die gasheer het die eenmalige toetswedstryd met \u2019n beurt en 106 lopies gewen; dit is bangladesj se tweede toetsoorwinning met \u2019n beurt. bangladesj het die edi-reeks met 3\u20130 beklink en mortaza het in die derde wedstryd van di\u00e9 reeks sy 50ste edi-oorwinning as kaptein aangeteken.in januarie 2021 het bangladesj teen wes-indi\u00eb in sy eerste internasionale reeks sedert die w\u00eareldwyd covid-19-pandemie gespeel. die edis was deel van die eerste krieketw\u00eareldbekersuperliga 2020\u20132023. bangladesj het die edi-reeks met 3\u20130 beklink. die twee toetswedstryde was deel van die eerste w\u00eareldtoetskampioenskap 2019\u20132021. wes-indi\u00eb het die eerste toetswedstryd met drie paaltjies gewen, nadat hulle 395 lopies suksesvol gejaag het, tot dusver die hoogste suksesvolle lopiejag in asi\u00eb en die vyfhoogste in toetskrieket. die gaste het ook die tweede toetswedstryd met 17 lopies gewen, bangladesj se eerste tuisplatloop in toetskrieket sedert 2012/13. in maart 2021 het bangladesj vir drie edis en t20is elk na nieu-seeland getoer; hulle is in albei reekse egter met 3\u20130 verslaan. in die daaropvolgende maand het bangladesj sri lanka vir twee toetswedstryde besoek. die eerste toetswedstryd het met \u2019n ho\u00eb telling onbeslis ge\u00ebindig, waardeur bangladesj sy eerste punte in die w\u00eareldtoetskampioenskap se tabel ingepalm het. bangladesj is egter in die tweede toetswedstryd met 209 lopies verslaan en hulle het die toetsreeks met 0\u20131 verloor. \u2019n maand later het bangladesj sri lanka vir drie edis ontvang. bangladesj het die eerste wedstryd met 33 lopies en die tweede met 103 lopies gewen, waardeur hulle vir die eerste keer \u2019n edi-reeks teen sri lanka beklink het. hulle is in die derde edi egter met 97 lopies verslaan.in julie 2021 het bangladesj zimbabwe vir \u2019n eenmalige toets, drie edis en vyf t20is besoek. bangladesj het die toetswedstryd met 220 lopies maklik gewen, nadat mehidy hasan miraz in die eerste beurt vyf paaltjies en in die tweede beurt vier paaltjies geneem het. in di\u00e9 wedstryd het drie kolwers honderdtalle aangeteken: mahmudullah, shadman islam en najmul hossain shanto; mahmudullah was die beste kolwer met 150 onoorwonne lopies. bangladesj het die edi-reeks met 3\u20130 gewen, waardeur hulle vir die eerste keer sedert 2009 \u2019n oorsese reeks skoonskip gewen het. in die eerste edi het hulle zimbabwe met 155 lopies verslaan, terwyl shakib al hasan met sy 270ste paaltjie bangladesj se beste paaltjienemer in edis geword het. hulle het die ander twee edis onderskeidelik met drie en vyf paaltjies gewen. die eerste t20i van die t20i-reeks was bangladesj se 100ste wedstryd in di\u00e9 formaat wat hulle met agt paaltjies gewen het, waardeur hulle n\u00e1 australi\u00eb en pakistan die derde span geword het wat hul 100ste wedstryd in al die krieket gewen het. nadat hulle die tweede wedstryd verloor en die derde gewen het, het hulle die reeks met 2\u20131 beklink. daarmee het bangladesj vir die eerste keer \u2019n toer in al die krieket gewen (toets, edi en t20i).\nin augustus 2021 het australi\u00eb bangladesj vir vyf t20is besoek. in die eerste wedstryd het bangladesj sy eerste oorwinning teen australi\u00eb met 23 lopies in di\u00e9 formaat aangeteken. eweneens het bangladesj die twee aansluitende wedstryde onderskeidelik met vyf paaltjies en tien lopies gewen, waarmee hulle di\u00e9 reeks reeds beklink het. dit was die eerste keer wat bangladesj australi\u00eb in agtereenvolgende wedstryde kon verslaan en sy eerste t20i-reeks teen di\u00e9 teenstander gewen het. hulle is egter in die vierde t20i met drie paaltjies verslaan. hulle het die vyfde en laaste t20i met 60 lopies gewen, nadat hulle die teenstander op 62 lopies uitgeboul het, die laagste telling nog teen bangladesj. aansluitend het nieu-seeland bangladesj vir dieselfde aantal t20is besoek. in die eerste wedstryd het bangladesj nieu-seeland op net 60 lopies uitgeboul, waardeur die rekord vir die laagste telling teen bangladesj ingehaal is; dit was ook bangladesj se eerste t20i-oorwining teen di\u00e9 teenstander. hulle het ook di\u00e9 reeks met 3\u20132 beklink, waardeur hulle hul eerste t20i-reeks teen nieu-seeland gewen het.die t20i-w\u00eareldbeker 2021 in oman en die verenigde arabiese emirate het vir bangladesj met \u2019n verrassende nederlaag in die eerste rondte teen die assosiaatlid skotland met ses lopies begin. hulle het herstel en die ander twee assosiaatlede in hul groep \u2013 oman en papoea-nieu-guinee \u2013 verslaan en sodoende tot die super 12 gevorder. in di\u00e9 rondte het die bengale egter al hul wedstryde teen sri lanka, engeland, wes-indi\u00eb, suid-afrika en australi\u00eb verloor en sodoende laaste in hul groep ge\u00ebindig. tydens die t20i-w\u00eareldbeker 2022 se super 12 in australi\u00eb het bangladesj teen nederland en zimbabwe gewen, terwyl hulle deur suid-afrika, indi\u00eb en pakistan verslaan is, waarmee die span uit di\u00e9 toernooi geskakel is. tydens die asiatiese beker 2023 in pakistan en sri lanka het die span die super 4 gehaal, maar hulle is deur die twee gashere verslaan, waarop hulle \u2019n troosoorwinning teen die latere kampioen indi\u00eb kon behaal. die krieketw\u00eareldbeker 2023 se groepfase in indi\u00eb het ook teleurstellend verloop en die bengale kon slegs afghanistan en sri lanka klop, terwyl hulle teen engeland, nieu-seeland, indi\u00eb, suid-afrika, nederland, pakistan en australi\u00eb verloor het. as \u2019n troosprys kon hulle vir die kampioenetrofee 2025 in pakistan kwalifiseer.\n\n\n== kleure ==\nin toetswedstryde dra bangladesj wit krieketkleurte met die bkr se kenteken op die linkerbors en die borg se kenteken op die regterbors. veldwerkers dra \u2019n donkergroen pet of \u2019n wit breedgerande sonhoed. die helms is ook donkergroen. in die kleiner formate dra bangladesj \u2019n groen trui met rooi as tweede kleur en die bkr se kenteken op die bors en die borg se kenteken in die middel en bangladesh onder in rooi letters geskryf, die veldwerkers dra \u2019n groen bofbalpet met rooi aksente of \u2019n groen breedgerande sonhoed. gedurende ikr-toernooie verskyn die borg se kenteken op die linkermou. tydens die krieketw\u00eareldbeker 1999 het bangladesj \u2019n olyfgroentrui met geel aksente en \u2019n horisontale streep met \u2019n tierstreepmotief op die bors gedra. op 6 september 2018 het unilever bangladesj vir die tydperk tussen 2018 en 2020 die span se borg geword.die bengaalse nasionale krieketspan se bynaam is the tigers, genoem na die nasionale dier van bangladesj, die tier. die bengaalse krieketraad se kenteken toon derhalwe \u2019n tier.\n\n\n== tuisstadions ==\n\nnes ander vername krieketlande soos australi\u00eb, engeland, ierland, indi\u00eb, nieu-seeland, pakistan, sri lanka, suid-afrika, wes-indi\u00eb en zimbabwe beskik bangladesj oor geen amptelike tuisstadion vir sy nasionale span nie. die bengaalse nasionale krieketspan gebruik vir hul krieketwedstryde eerder \u2019n verskeidenheid stadions dwarsdeur bangladesj.\ndie bengaalse nasionale krieketspan het tot dusver agt tuisstadions tydens toetswedstryde gebruik:\n\n\n=== krieketw\u00eareldbekerstadions ===\ndie krieketw\u00eareldbeker 2011 is deur indi\u00eb, sri lanka en bangladesj saam aangebied. oorspronklik is ook wedstryde in pakistan beplan, maar di\u00e9 land is n\u00e1 die 2009-aanval op die sri lankaanse nasionale krieketspan van sy gasheerregte ontneem. indi\u00eb het 29 wedstryde op ag verskeie plekke gehuisves, terwyl sri lanka twaalf wedstryde op drie plekke en bangladesj ag wedstryde op twee plekke aangebied het. die meeste van die drie gashere se wedstryde is tuis gespeel. bangladesj het al sy wedstryde op \u00f3f die zohur ahmed chowdhury-stadion in chittagong \u00f3f die sher-e-bangla nasionale krieketstadion in dhaka gespeel. daarbenewens is laasgenoemde vir twee kwarteindstryde gebruik. daarbenewens het bangladesj al vername internasionale kriekettoernooie soos die kampioenetrofee 1998 en die t20i-w\u00eareldbeker 2014 aangebied.\nsaam met indi\u00eb sal bangladesj die krieketw\u00eareldbeker 2031 aanbied.\n\n\n== internasionale toere ==\nsoos gebruiklik sedert die begin van internasionale krieket, onderneem die bengaalse nasionale krieketspan deels maandelange oorsese toere, waartydens hulle teen ander nasionale spanne, plaasliksaamgestelde spanne en klubspanne speel. eweneens huisves hulle ander nasionale spanne wat na bangladesj toer. gedurende die plaaslike somer tree hulle as gasheer op of onderneem op hul beurt toere deur die ander krieketlande van die noordelike halfrond en gedurende die plaaslike winter onderneem hulle toere deur krieketlande van die suidelike halfrond. as deel hiervan ding bangladesj in toetskrieket sedert 2017 teen indi\u00eb om die ganguly-durjoy-trofee mee.\n\n\n== spelers ==\n\n\n=== spelerstatistieke ===\naltesaam het vir bangladesj 101 spelers toets-, 147 spelers edi- en 88 spelers t20i-wedstryde gespeel. vervolgens die spelers, wat vir die bengaalse span die meeste lopies aangeteken en die meeste paaltjies geneem het.\n\n\n==== lopies ====\n\n\n==== paaltjies ====\n\n\n=== spankapteins ===\ntot op hede was twaalf spelers reeds die kaptein vir bangladesj tydens \u2019n toetswedstryd, 16 tydens \u2019n edi en tien tydens \u2019n t20i.\n\n\n== rekords ==\n\n\n=== toetsrekord teen ander lande ===\n\n\n=== w\u00eareldtoetskampioenskaprekord ===\n\n\n=== edi-rekord teen ander lande ===\n\n\n=== krieketw\u00eareldbekerrekord ===\n\n\n=== kampioenetrofeerekord ===\n\n\n=== t20i-rekord teen ander lande ===\n\n\n=== t20i-w\u00eareldbekerrekord ===\n\n\n=== asiatiese bekerrekord ===\n\n\n== sien ook ==\n\n\n== verwysings ==\n\n\n== eksterne skakels ==\n(bn)  (en)  amptelike webwerf\n(en)  banglacricket\n(en)  bangladesj op espncricinfo\n(en)  bangladesj by die ikr"