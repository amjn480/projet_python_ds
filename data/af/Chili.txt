"chili (spaans: chile, [\u02c8t\u0283ile], ), amptelik die republiek chili (rep\u00fablica de chile, [re\u02c8pu\u03b2lika \u00f0e \u02c8t\u0283ile], ), is \u2019n unit\u00eare presidensi\u00eble grondwetlike republiek gele\u00eb aan die suidwestelike kus van suid-amerika. chili is lank en smal en strek in \u2019n noord-suidrigting oor \u2019n afstand van sowat 4 300 kilometer, terwyl dit op sy breedste in \u2019n oos-wesrigting maksimaal 400 kilometer van die weskus tot by die grens met argentini\u00eb strek. di\u00e9 land behels verskillende klimaatsones wat van tropiese woestyne in die noorde tot by die koel gematigde en subpol\u00eare woudsones van suid-chili strek. dit het lae berge langs die kus, \u2019n vrugbare vallei, en die andesgebergte in die ooste.\nchili word in die weste deur die stille oseaan, in die noorde deur peru, in die noordooste deur bolivi\u00eb, in die ooste deur argentini\u00eb en in die suide deur die suidelike oseaan begrens. die straat van magellaan, wat volledig onder chili se beheer val, bied di\u00e9 land ook toegang tot die atlantiese oseaan in die ooste. naas sy vastelandgebiede maak ook die paaseiland (of rapa nui) in die stille oseaan, die eiland salas y gom\u00e9z, die juan-fern\u00e1ndez-eilandgroep met robinson-crusoe-eiland, die desventuradas-eilande en die eilandgroepe van ildefonso en diego-ramirez in die suide deel uit van chileense grondgebied. di\u00e9 land maak daarnaas ook aanspraak op \u2019n gebied in antarktika (ant\u00e1rtica chilena) met \u2019n oppervlakte van sowat 1,266 miljoen vierkante kilometer rondom die antarktiese skiereiland.\ndanksy die ekonomiese beleid en vryemarkhervormings van augusto pinochet se demokratiese opvolgers het chili tot een van die welvarendste lande in latyns-amerika en mees stabiele nasies in suid-amerika ontwikkel. volgens die verenigde nasies se menslike ontwikkelingsindeks (moi) is chili tans di\u00e9 land met die hoogste lewensgehalte in latyns-amerika. chili is een van die belangrikste koperprodusente ter w\u00eareld, \u2019n beduidende uitvoerder van wyn en ook een van suid-afrika se grootste mededingers op die internasionale vrugtemark.\n\n\n== etimologie ==\ndie herkoms van die woord chili is nog steeds onduidelik. volgens die 17de eeuse spaanse kroniekskrywer diego de rosales, het die inkas die vallei van aconcagua \u201cchili\u201d deur die afleiding van \u2019n picunche-stamhoof (\u201ccacique\u201d) se naam tili genoem, wie die gebied tydens die verowering deur die inkas beheers het. \u2019n ander teorie verwys na die ooreenkoms van aconcagua se vallei met di\u00e9 van die casmarivier in peru, waar \u2019n dorp en \u2019n vallei met die naam chili gele\u00eb was.ander teorie\u00eb beweer dat chili se naam afgelei is van \u2019n inheemse amerikaanse woord wat \u00f3f \u201ceinde van die aarde\u201d \u00f3f \u201cseemeeue\u201d kon beteken; van die mapuche-woord chilli wat kon beteken \u201cwaar die land eindig\u201d of van die quechua-woord chiri, \u201ckoud\u201d of tchili, wat \u00f3f \u201csneeu\u201d \u00f3f \u201cdie diepste punt van die aarde\u201d beteken. nog \u2019n oorsprong word toegeskryf aan chilli, die onomatopoeise cheele-cheele \u2014 die mapuche se nabootsing van die gekweel van \u2019n vo\u00ebl wat plaaslik bekend staan as trile.die spaanse conquistadores het die naam van die inkas gehoor en die min oorlewendes van diego de almagro se eerste spaanse ekspedisie suid van peru in 1535 en 1536 het hulself die \u201cmanne van chili\u201d genoem. uiteindelik is almagro gekrediteer met die universalisasie van die naam chili, na die sodanige benaming van die mapocho-vallei. die ouer spelling \u201cchili\u201d is in engels gebruik tot ten minste 1900 voordat dit deur \u201cchile\u201d vervang is. in afrikaans en nederlands het die naam chili gebruiklik gebly.\n\n\n== geskiedenis ==\n\n\n=== vroe\u00eb geskiedenis ===\ndie oudste spore van menslike vestigings is meer as 18 500 jaar oud en is in monte verde gevind. dit is in die suidelike sentraal-chili suidwes van puerto montt gele\u00eb en hoort tot die oudste menslike nedersettings op die amerikaanse vasteland wat ooit gevind is.\nin oases binne die atacamawoestyn van suid-peru en noord-chili het tussen 8000 en 2000 v.c. die chinchorro-kultuur bestaan, \u2019n jagter-versamelaar-volk wat veral vir hul mummies bekend staan. omtrent 2000 v.c. het in die noorde landbou en mak maak van vee opgekom. omtrent 600 n.c. is die paaseiland deur polinesiese volke bevolk wat n\u00e1 sowat 400 jaar hul bloeitydperk beleef en die bekende moai opgerig het.\nvanaf 1493 tot 1527 het die noorde van die huidige chili aan die inka-ryk behoort. die mapuche het baie pogings wat die inkas onderneem het om die gebied te verower, ten spyte van hul gebrek aan staatsorganisasie, suksesvol weerstaan. hulle het teen sapa inka tupac yupanqui en sy weermag geveg. die gevolg van die bloedige drie-dae-konfrontasie wat as die \u201cslag van die maule\u201d bekend staan, was dat die inka se verowering van chileense gebiede aan die maule-rivier ge\u00ebindig het.\n\n\n=== die spaanse koloniale bewind ===\nnadat christophorus columbus die amerikas in 1492 vir spanje ontdek het, het die europese verkenning en verowering van die twee kontinente begin. in 1520 het die portugese ontdekkingsreisiger ferdinand magellaan in diens van spanje die straat van magellaan tydens sy omseiling van die w\u00eareld ontdek. die naaste europe\u00ebrs, wat die gebied van chili bereik het, was diego de almagro el mozo, \u2019n spaanse conquistador en mededinger van francisco pizarro, en sy gevolgskap. hulle het in 1535 vanaf peru vertrek op soek na goud in die suide, maar is deur die inheemse bevolking teruggedryf. die eerste blywende europese nedersetting, santiago de chile, is op 12 februarie 1541 deur pedro de valdivia gestig. sedert 1542 het chili deel uitgemaak van die vise-koninkryk peru.hoewel die spanjaarde nie die omvattende goud- en silwer-rykdom waarna hulle gesoek het gevind het nie, het hulle die landbou-potensiaal van chili se sentrale vallei ontdek. dus het chili \u2019n belangrike verskaffingsvennoot van landbougoedere vir ander spaanse kolonies geword.die spanjaarde kon danksy die weerstand van die mapuche-bevolking nie die suidelike gebiede verower nie. die konflik, wat as die arauco-oorlog bekend staan, was \u2019n lang stryd, waarin vreedsame fases met skermutselinge gewissel het. dit het \u2019n aanlopende spaanse kolonisasie van die suide verhoed, aangesien nedersettings en vestings kort n\u00e1 hul stigting weer deur die inheemse bevolking verwoes is. een van die bekendste mapuche-leiers tydens die arauco-oorlog was galvarino. vanaf 1602 het die b\u00edo b\u00edo-rivier de facto die suidelike grens van die spaanse kolonie gevorm. die suksesvolle weerstand deur die mapuche het die spanjaarde in 1641 gedwing om hulle onafhanklikheid in die verdrag van quill\u00edn te erken. daarmee het die bio b\u00edo-rivier die noordelike grens van die mapuche-staat geword en die mapuche die enigste inheemse bevolking van latyns-amerika wat in hul eie landgebied geregeer het. hoewel daar dan ook herhaaldelik onsuksesvolle pogings onderneem is om die gebied te verower, het die grensverloop tot die einde van die koloniale heerskappy bestaan. eers onder president jos\u00e9 joaqu\u00edn p\u00e9rez, wat in 1861 die \u201cvreedsame sluiting van araukani\u00eb\u201d begin het, het die onafhanklike republiek chili die suidelike gebied in 1883 verower.\nbenewens die stryd teen die inheemse bevolking het ernstige aardbewings, tsoenamis en vulkaniese uitbarstings ook die ontwikkeling van di\u00e9 land belemmer. baie stede is heeltemal vernietig, soos concepci\u00f3n in 1570 en valdivia in 1575. die chileense kusstede is tydens die 16de en 17de eeue blootgestel aan gereelde aanvalle deur engelse seerowers; onder andere het francis drake in 1578 valpara\u00edso verower en \u2019n skip vol chileense wyn gekaap.\nin 1609 is die kapiteinsgeneraliteit chili gestig wat in afhanklikheid van die vise-koninkryk peru gestaan het. in 1778 het chili \u2019n soewereine kapiteinsgeneraliteit met handelsvryheid binne die spaanse koninkryk geword.\n\n\n=== die 19de eeu ===\nnadat die spaanse vaderland tydens die napoleontiese oorlo\u00eb deur frankryk beset is en napoleon sy broer josef bonaparte in 1808 as koning van spanje aangestel het, het chili na onafhanklikheid begin streef. op 18 september 1810 is \u2019n junta gevorm, wat sy lojaliteit met ferdinand vii, die afgesette monarg van spanje, verklaar en \u2019n outonome republiek binne die spaanse ryk geproklameer het. hierdie datum word as die begin van onafhanklikheidswording in chili gevier.\nas gevolg van hierdie ontwikkeling het die beweging vir volle onafhanklikheid onder leierskap van jos\u00e9 miguel carrera (een van die mees bekende patriotte) en sy twee broers juan jos\u00e9 en luis carrera wyer steun ervaar. spaanse pogings om sy beheer oor sy koloniale ryk in die amerikas tydens die reconquista weer in te stel het tot \u2019n uitgerekte stryd gelei, insluitend binnegevegte onder bernardo o\u2019higgins, wat carrera se leierskap bevraagteken het.\ndie afwisselende oorlogvoering het voortgeduur tot 1817. terwyl carrera in argentynse ballingskap was, het o\u2019higgins en die anti-carrera kohort jos\u00e9 de san mart\u00edn, held van die argentynse onafhanklikheidsoorlog, \u2019n weermag gelei wat die andes oorsteek en die rojaliste in chili verslaan het. op 12 februarie 1818 is chili as \u2019n onafhanklike republiek geproklameer.\nmet die patriotte se neerlaag in die slag van rancagua op 1/2 oktober 1814 het spanje weer die mag in chili oorgeneem, maar in die slag van chacabuco tussen 12 en 14 februarie 1817 het \u2019n argentyns-chileense weermag onder generaal jos\u00e9 de san mart\u00edn die spanjaarde verslaan. met die slag van maip\u00fa op 5 april 1818 is die spaanse heerskappy teindelik be\u00ebindig. san mart\u00edn het ten gunste van bernardo o'higgins afstand van sy presidentskap gedoen. spanje het die onafhanklikheid van chili eers op 24 april 1844 amptelik erken.\ndie politieke opstand het min sosiale veranderinge gebring en die 19de eeuse chileense gemeenskap het die essensie van die gestratifiseerde koloniale sosiale struktuur bewaar wat grootliks be\u00efnvloed is deur die regerende klas en die rooms-katolieke kerk. die bedanking en selfballingskap van generaal o\u2019higgins in 1823 het nie \u2019n einde aan die politieke binnegevegte gebring nie. die burgerlike konflik met fokus hoofsaaklik op die kwessies van antiklerikalisme en regionalisme het voortbestaan. hierdie gebeure het tot die chileense burgeroorlog van 1829\u20131830 tussen konserwatiewe pelucones en die liberaalgesinde pipiolos gelei. di\u00e9 konflik is be\u00ebindig met die nederlaag van die liberale kragte en die goedkeuring van \u2019n nuwe grondwet in 1833 wat van krag sou bly tot in 1925.\nvanaf 1836 tot 1839 het die peru-boliviaanse konfederasieoorlog teen bolivi\u00eb en peru plaasgevind wat deur die argentyns-chileense alliansie gewen is. n\u00e1 die oorlog is die peru-boliviaanse konfederasie ontbind en peru moes sy skuldlas vir die chileense ondersteuning tydens die onafhanklikheidsoorlog teen spanje betaal.\nn\u00e1 die opkoms van liberale burgerregtebewegings en ge\u00efnspireer deur die europese rewolusies van 1848 het die chileense rewolusie in april 1851 uitgebreek, toe die liberale gepoog het om die konserwatiewe regering onder president manuel montt omver te werp en die chileense grondwet van 1833 af te skaf. n\u00e1 verskeie gevegte en bele\u00ebrings teen die einde van desember 1851 het regeringsmagte die opstand eindelik onderdruk.\nop 17 september 1865 het chili oorlog teen spanje verklaar, nadat spanje gepoog het om met milit\u00eare ingryping groter invloed in peru te verkry. tydens die spaans-suid-amerikaanse oorlog het die seeslae van papudo en van abtao by die chilo\u00e9-eiland plaasgevind. op 5 desember 1865 het peru \u2019n alliansie met chili gesluit om teen die gemeenskaplike vyand te veg. die spanjaarde het op 31 maart 1866 die hawestad valpara\u00edso massief gebombardeer, maar die konflik met spanje kon eers tydens die verdrae van 1871 en 1883 finaal opgelos word.\ntydens die 19de eeu is daar \u2019n toenemende emigrasie van nie-spaanse europe\u00ebrs n\u00e1 chili, waaronder duitsers, wie se spore veral in die suidelike en sentrale deel van di\u00e9 land nog gesien kan word (valdivia, osorno, puerto montt, puerto varas, frutillar, puerto natales).\ntydens die salpeteroorlog vanaf 1879 tot 1884 het chili die atacamawoestyn, destyds deel van bolivi\u00eb en peru, lima en peru se kuslyn beset. in die vredesverdrag van 1904 het bolivi\u00eb sy vrye toegang tot die stille oseaan aan chili oorhandig. in die verowerde gebiede is later groot koperneerslae gevind: chuquicamata, die grootste kopermyn ter w\u00eareld, is in di\u00e9 gebied gele\u00eb. peru het in die verdrag van anc\u00f3n die huidige gebiede van arica, parinacota en tarapac\u00e1 as \u2019n vergoeding aan chili oorhandig.\npolitieke verskille tussen die destydse president van chili, jos\u00e9 manuel balmaceda, en die chileense kongres in januarie het tot die uitbreek van die chileense burgeroorlog van 1891 gelei. di\u00e9 oorlog het twee kampe gehad: aan die een kant die chileense weermag, wat die president ondersteun het, en aan die ander kant die chileense vloot, wat die kongres ondersteun het. nadat die chileense vloot die weermag verslaan het, het president balmaceda selfmoord gepleeg.\nondanks die grensverdrag van 1881 met argentini\u00eb het die grensgeskil in 1893 vererger, omdat die kontrak die andes as grens vermeld het: die grenslyn verloop \u201coor die hoogste berge wat die waterskeiding vorm\u201d. op sommige gebiede het hierdie definisie tot omstrede resultate gelei. in die noorde het bolivi\u00eb met argentini\u00eb \u2019n deel van die puna teen tarija geruil, nadat chili die puna-streek in die salpeteroorlog beset het. \u2019n wapenwedloop het tussen chili en argentini\u00eb begin. slegs deur \u2019n arbitrasieproses kon die grenskonflik in 1902 be\u00ebindig word. patagoni\u00eb en vuurland is opnuut verdeel, waarby chili 54 000 km\u00b2 en argentini\u00eb 40 000 km\u00b2 ontvang het. die grensgeskil met bolivi\u00eb is in 1904 in \u2019n vredesverdrag finaal be\u00ebindig. hierdie ooreenkoms is volgens internasionale reg bindend, maar word gedeeltelik deur bolivi\u00eb, wat toegang tot die stille oseaan eis, bevraagteken.\n\n\n=== die 20ste eeu ===\nchili het tydens die eerste w\u00eareldoorlog neutraal gebly, maar die binnelandse situasie was nog steeds onstabiel. net twee seeslagte het tydens die groot oorlog voor die chileense kus plaasgevind, waaraan chili nie deelgeneem het nie: die slag van coronel op 1 november 1914 en die slag van m\u00e1s a tierra op 14 maart 1915; albei tussen die vlotte van die verenigde koninkryk en die duitse keiserryk. president arturo alessandri is in 1924 deur \u2019n milit\u00eare staatsgreep afgesit. toe in 1925 \u2019n nuwe grondwet bekend gestel is, het hy in maart 1926 egter die mag weer oorgeneem. tot 1932 kon carlos ib\u00e1\u00f1ez del campo di\u00e9 land met diktatoriese middels die langste tydperk beheers. in 1932 is die grondwetlike orde herstel en die radikale party het in die volgende 20 jaar die sterkste politiese krag geword.\nchili is deur die groot depressie van 1929/30 swaar geskud. die pryse vir die belangrikste uitvoerprodukte koper en salpeter het dramaties getuimel. vanaf die 1930\u2019s het \u2019n stadige herstel in di\u00e9 land plaasgevind wat in 1938 deur \u2019n staatsgreeppoging deur die nasionaal-sosialistiese beweging van chili en die daaropvolgende slagting onderbreek is.\ndie langste tyd van die tweede w\u00eareldoorlog het chili uit oorweging vir die talle duits-chilene neutraal gebly, maar in 1944 het president juan antonio r\u00edos morales besluit om aan die kant van die geallieerdes die oorlog toe te tree. die invloed op die oorlog was nie juis veel nie.\nop 24 oktober 1945 het chili \u2019n stigterslid van die verenigde nasies geword, op 31 desember 1945 \u2019n lidland van die internasionale monet\u00eare fonds en die w\u00eareldbank, en op 30 april 1948 \u2019n stigterslid van die organisasie van amerikaanse lande.op 22 mei 1960 is chili deur die sterkste aardbewing, wat nog ooit waargeneem is, geskud. dit het tot \u2019n reusetsoenami gelei wat groot dele van die kus verwoes het en die lewens van meer as 1 655 mense ge\u00ebis het.\nvanaf 30 mei tot en met 17 junie 1962 het chili as gasheer van die 7de fifa sokker-w\u00eareldbekertoernooi opgetree wat deur brasili\u00eb gewen is.\nin 1969 het chili \u2019n stigtingslid van die andesgemeenskap geword, maar het dit in 1976 weer verlaat en is tans \u2019n geassosieerde lid.\ndanksy die tydelike ondersteuning van die christelik-demokratiese party het chili in 1970 die eerste land in latyns-amerika geword, waar \u2019n marxistiese politikus, salvador allende, demokraties as staatshoof verkies is. n\u00e1 kuba was chili wel die tweede land in die amerikas onder \u2019n sosialistiese regering. dit het gelyk asof die sogenaamde domino-effek, wat in 1954 deur die amerikaanse president dwight d. eisenhower opgestel is, bevestig word.allende het voortgegaan met die politieke, ekonomiese en sosiale hervormings van sy christelik-demokratiese voorganger eduardo frei, wat die kopermynbou genasionaliseer en landhervormings begin het, maar uiteindelik het sy pogings om sosialistiese hervormings op \u2019n vreedsame manier deur te voer tot ekonomiese en politieke chaos gelei. n\u00e1 drie jaar is allende se bewind op 11 september 1973 in \u2019n bloedige staatsgreep omvergewerp en hy het aansluitend selfmoord gepleeg. hierdie staatsgreep is tydens richard nixon se presidentskap deur die verenigde state se buitelandse intelligensiediens central intelligence agency in \u2019n groot mate ondersteun.tydens pinochet se bewind het duisende menseregteskendings soos marteling, sluipmoorde en \u2019n onbekende aantal mense wat verdwyn het (desaparecidos), plaasgevind. veral opposisiepolitici en aanhangers van allende is in konsentrasiekampe aangehou en in die estadio nacional de chile in santiago de chile vermoor. in teenstelling hiermee is die liberale ekonomiese strukturele hervormings onder pinochet hoofsaaklik deur ekonomiese kenners van die verenigde state ondersteun.\nin desember 1978 het die beagle-konflik tot groot spanning met argentini\u00eb gelei. op 22 desember het argentini\u00eb tydens operasie soberan\u00eda met \u2019n inval op die vastelandse chili en die drie onbewoonde eilande lennox, picton en nueva begin. nadat die argentynse junta tot \u2019n bemiddeling deur pous johannes paulus ii ingestem het, is die inval n\u00e1 \u2019n paar ure gestop.\nop 11 september 1980 is \u2019n nuwe grondwet in \u2019n omstrede volkstemming aangeneem en generaal pinochet het vir \u2019n termyn van agt jaar die president van die republiek geword. nadat pinochet die oppergesag oor di\u00e9 land verkry het, het \u2019n paar honderd chileense rewolusion\u00eare by die sandinistiese weermag in nicaragua, guerrilla-magte in argentini\u00eb of oefenkampe in kuba, oos-europa en noord-afrika aangesluit.\ntydens die falklandoorlog van 1982 het chili die verenigde koninkryk teen argentini\u00eb ondersteun en n\u00e1 die argentynse neerlaag is die vriendskap- en vredesverdrag in 1984 tussen chili en argentini\u00eb onderteken. in 1988 het 55% van die chilene in \u2019n referendum teen \u2019n verdere ampstermyn van pinochet gestem. chili was tot in 1990, toe die eerste vrye verkiesings gehou is, onder die milit\u00eare bewind van generaal augusto pinochet.\nin november 1994 het di\u00e9 land by die apec aangesluit. op 1 januarie 1995 het chili \u2019n stigterslid van die w\u00eareldhandelsorganisasie geword.\n\n\n=== die 21ste eeu ===\nop 23 mei 2008 was chili \u2019n stigterslid van die unie van suid-amerikaanse nasies en op 23 februarie 2010 van die gemeenskap van latyns-amerikaanse en karibiese lande. op 27 februarie 2010 het \u2019n sterk aardbewing groot dele van die infrastruktuur in die suide van di\u00e9 land vernietig en tot \u2019n tsoenami gelei wat die lewe van meer as 500 mense ge\u00ebis het. op 7 mei 2010 het chili by die oeso aangesluit en sodoende n\u00e1 meksiko die tweede latyns-amerikaanse lidland van di\u00e9 organisasie geword.chili het w\u00eareldwye simpatie ontvang vir die suksesvolle redding van 33 vasgekeerde mynwerkers (los 33, letterlik \u201cdie 33\u201d) in 2010. op 5 augustus 2010 het die toegangstonnel van die san jose koper- en goudmyn in die atacamawoestyn, naby copiap\u00f3 in die noorde van chili, ingestort en 33 mans 700 meter onder die grond vasgekeer. \u2019n reddingspoging is deur die chileense regering van stapel gestuur; die mynwerkers is 17 dae later opgespoor. al 33 mans is op 13 oktober 2010 binne 24 uur na die oppervlak gebring, \u2019n moeisame taak wat op televisie oor die hele w\u00eareld uitgesaai is.op 16 september 2015 het \u2019n sterk aardbewing by illapel wat 8,3 op die moment-magnitude-skaal gemeet het \u2019n tsoenami veroorsaak en die lewe van 12 mense ge\u00ebis. daar was binne \u2019n kort tydjie \u2019n tweede aardbewing wat meer as 8,0 op die moment-magnitude-skaal gemeet het n\u00e1 die een op 1 april 2014 met 8,2 naby iquique.\nin 2019/20 is landswye protes in reaksie op die santiago-moltrein se verhoogde vervoerkoste, die toenemende lewenskoste, privatisering en die toenemende ongelykheid in di\u00e9 land aangeteken. op 15 november het die meeste politieke partye in die nasionale vergadering \u2019n ooreenkoms onderteken vir \u2019n nasionale referendum in april 2020 vir die opstel van \u2019n nuwe grondwet, wat later weens die w\u00eareldwye covid-19-pandemie na oktober uitgestel is. op 25 oktober 2020 het 78,28% van die chilene ten gunste van \u2019n nuwe grondwet gestem, terwyl 21,7% di\u00e9 voorstel verwerp het. die kiesersopkoms was 51%. tussen 15 en 16 mei 2021 is \u2019n verkiesing vir die grondwetlike konvensie gehou.op 19 desember 2021 is die kandidaat van die linkse koalisie, die 35-jaarige gabriel boric, as chili se nuwe president verkies. hy is op 11 maart 2022 as opvolger van sebasti\u00e1n pi\u00f1era ingehuldig en het sodoende di\u00e9 land se jongste president nog geword. van gabriel boric se 24-kabinetslede is 14 vroue.\n\n\n== geografie ==\nchili strek op die suid-amerikaanse kontinent oor \u2019n lengte van 4 275 km in \u2019n noord-na-suidrigting langs die andes en die kus van die stille oseaan (saam met die antarktiese deel meer as 8 000 km), terwyl di\u00e9 land gemiddeld net 180 km wyd is. die nouste stuk op die vasteland is 90 km en die wydste stuk 440 km breed. die kus word in die suide deur fjorde, inlate, kanale, draai skiereilande en eilande, waarvan chilo\u00e9-eiland die grootste is, oorheers, en strek tot die straat van magellaan wat vuurland (tierra del fuego) van die patagoniese vasteland skei. die ylbevolkte noorde van di\u00e9 land word gekenmerk deur die atacamawoestyn, met die toerisme-aantreklikheid valle de la luna. di\u00e9 ylbevolkte woestyn se dro\u00eb klimaat is geskik vir sterrekundige instellings soos die paranal-sterrewag, wat aan die europese suidelike sterrewag behoort.\nas gevolg van sy lengte is chili een van die langste lande ter w\u00eareld wat in \u2019n noord-suidrigting strek en die mees suidelike land op \u2019n vasteland gele\u00eb. aan die straat van magellaan teenoor vuurland is punta arenas gele\u00eb wat soms as die suidelikste stad ter w\u00eareld beskou word en net suid van vuurland is kaap hoorn gele\u00eb, die suidelikste punt van suid-amerika, waar die atlantiese oseaan en die stille oseaan ontmoet.\ndie totale lengte van die grenslyn is 6 329 km, waarvan 3 141 km die gemeenskaplike grens met argentini\u00eb in die ooste vorm. die argentyns-chileense grens is die langste een in suid-amerika en die derde langste ter w\u00eareld n\u00e1 di\u00e9 tussen kanada en die verenigde state asook di\u00e9 tussen kasakstan en rusland. in die noorde word chili deur peru (160 km) en in die noordooste deur bolivi\u00eb (861 km) begrens.\ndie eilande wat onder die beheer van chili val sluit in die afgele\u00eb paaseiland in die stille oseaan, sowat 3 526 km wes van die chileense vasteland, asook die sala y g\u00f3mez-, robinson crusoe- en die juan fern\u00e1ndez-eilande. die paaseiland het saam met die sala y g\u00f3mez-eiland in 1888 onder chileense beheer gekom.\ndie grootste metropolitaanse gebied vorm deel van die hoofstad santiago de chile, waar 40% van chili se bevolking saamgetrek is. ander groot stede sluit in valpara\u00edso, concepci\u00f3n, la serena, antofagasta en temuco.\n\n\n=== streke ===\nchili bestaan uit 15 streke, 54 provinsies en 346 distrikte. chili maak daarnaas ook aanspraak op \u2019n gedeelte van antarktika (ant\u00e1rtica chilena), alhoewel hierdie vasteland algemeen as supranasionaal en besit van die w\u00eareldgemeenskap beskou word.\n\n(1) insluitend ant\u00e1rtica chilena, met \u2019n totale oppervlakte van 1 382 554,8 km\u00b2\n\n\n=== metropolitaanse gebiede ===\n\n\n=== klimaat ===\nchili se klimaatsones strek vanaf die w\u00eareld se droogste woestyn in die noorde oor mediterreense klimaat in die sentrum, vogtige subtropiese klimaat op paaseiland tot oseaniese klimaat, insluitende bergtoendra en gletsers in die ooste en suide. volgens die k\u00f6ppen-stelsel huisves chili binne sy grense minstens sewe groot klimatiese subtipes. in die meeste van di\u00e9 land kom vier seisoene voor: somer (desember tot februarie), herfs (maart tot mei), winter (junie tot augustus) en lente (september tot november).\n\n\n=== flora en fauna ===\nweens sy enorme uitbreiding van meer as 4000 km beskik chili oor \u2019n groot aantal biome. in die noorde is die atacamawoestyn gele\u00eb: die droogste gebied op aarde. hier groei veral plante soos kaktusse (cactaceae) en sukkulente. ander plante kan net in die andes of langs die kus groei. elke paar jaar word die atacamawoestyn n\u00e1 sterk re\u00ebnval vir \u2019n paar dae deur miljoene blomme oortrek en staan dan as bloeiende atacamawoestyn (desierto florido) bekend. langs die koue kuslyn van noord-chili hou humboldt-pikkewyne (spheniscus humboldti), pelikane (pelecanus) en patagoniese seeleeue (otaria flavescens).\nverder suid sluit die steppe met dro\u00eb grasland aan wat veral plante soos yareta (azorella compacta) en boldo-struike (peumus boldus), asook diere soos guanacos (lama guanicoe) huisves. binne die kusgebergtes en die andes groei miswoude, waar boomvarings (cyatheales) voorkom. hier leef veral vicu\u00f1as (vicugna vicugna) en andesherte (hippocamelus). die andeshert word saam met die andeskondor (vultur gryphus) op die chileense wapen vertoon. daarbenewens kom hier ook chinchillas en poemas (puma concolor) voor. in die woude leef veral hertagtiges (cervidae), chileense woudkatte (leopardus guigna), vosse en kolibries (trochilidae).\ndie andeskondor is een van die grootste vo\u00ebls ter w\u00eareld en chili se nasionale vo\u00ebl. hy is byna oor die hele gebied van chili versprei. in sentraal-chili groei bome soos die heuningpalm (jubaea chilensis) en araucariaceae. flaminke (phoenicopteridae) kom veral aan die sentrale soutmere voor.\nin suid-chili kom gematigde re\u00ebnwoude voor, waar bome soos sipresse (cupressus), dennebome (pinus), lorke (larix), populierbome (populus) en antarktiese skynbeuke (nothofagus antarctica) groei. hier leef veral diere soos die patagoniese seeleeue en magellaanpikkewynne (spheniscus magellanicus).\npatagoni\u00eb bestaan uit uitgestrekte steppes en halfwoestyne, aan die suidwestelike kus kom die sogenaamde magellaanse tundra voor. groot dele van die streke ais\u00e9n en magallanes is met ys bedek, sodat daar geen plantegroei meer gevind kan word nie.\nvuurland word deur groot moerasse gekenmerk. hier groei net \u2019n paar bome soos die lenga-suidbeuke (nothofagus pumilio), magellan-suidbeuke (nothofagus betuloides) en coihue-suidbeuke (nothofagus dombeyi). in die dro\u00eb suide van vuurland leef uiles (strigiformes), magellaanvosse (lycalopex culpaeus) en darwin se nandoes (rhea darwinii).\n\n\n== politiek ==\n\n\n=== uitvoerende gesag ===\nvolgens die grondwet van 1980 is chili \u2019n unit\u00eare presidensi\u00eble grondwetlike republiek met die president as regeringshoof en hoogste verteenwoordiger van di\u00e9 staat. di\u00e9 huidige grondwet is in 1980 onder augusto pinochet se diktatorskap uitgewerk en in \u2019n omstrede referendum op 11 september 1980, wat nie demokratiese vereistes voldoen het nie, goedgekeur. sedertdien is di\u00e9 grondwet verskeie kere verander, die laaste keer in 2005, waar pinochet se laaste ondemokratiese verskynsels verwyder is. onder andere is die posisies van aangestelde senatore en senatore vir die lewe asook die president se reg om die hoofbevelvoerders van die gewapende magte te onttrek verwyder en die president se ampstermyn van ses tot vier jaar verkort. die palacio de la moneda huisves die setel van die chileense president.\ndie chileense president word vir \u2019n ampstermyn van vier jaar verkies, waarby \u2019n tweede ampstermyn moontlik is, maar nie onmiddellik daaropvolgend nie. di\u00e9 president is verantwoordelik vir beide die regering en die staatsadministrasie. di\u00e9 president, volgens die amerikaanse model gelyktydig eerste minister, benoem sy regering wat uit ministers, ondersekretarisse, streeksintendante (een vir elke streek) en provinsiale goewerneurs (een vir elke provinsie) bestaan. di\u00e9 president kan dekrete uitvaardig wat deur die wet bekragtig word. daarbenewens kan hy die opperbevelhebber van die gewapende magte benoem.\n\n\n=== wetgewende gesag ===\ndie nasionale kongres (congreso nacional) bestaan uit twee kamers: die huis van afgevaardigdes (c\u00e1mara de diputados) met 120 lede en die senaat (senado) met 38 senatore. senatore dien vir agt jaar met gesteierde terme, terwyl afgevaardigdes elke vier jaar verkies word. beide die afgevaardigdes en die senatore word direk deur die bevolking verkies.\nvir die afgevaardigdes se verkiesings bestaan chili uit 60 kiesafdelings, waar elke vier jaar twee afgevaardigdes gekies word. die eerste geplaaste partyalliansie stuur beide afgevaardigdes, wanneer dit twee keer soveel stemme as die opposisie se koalisie bereik. hierdie binomiale kiesstelsel verhoed dat kleiner partye tot die parlement verkies word.\ndie verkose senatore is van 19 kiesafdelings afkomstig. elk van die twaalf streke en die hoofstad vorm ten minste een kiesafdeling. die streke v, vii, viii, ix, x en die hoofstad word verdeel in twee kiesafdelings. elke vier jaar word die helfte van die senatore vir \u2019n termyn van agt jaar verkies.\n\n\n=== regsprekende gesag ===\ndie hooggeregshof van chili is die corte suprema de chile, \u2019n kollegiale hof bestaande uit 21 regters. die regters word deur die regters van die hooggeregshof genomineer en deur die president vir die lewe aangestel. onder die hooggeregshof is die app\u00e8lhof gevestig. daarbenewens beskik chili oor 17 plaaslike app\u00e8lhowe.\nas gevolg van juridiese hervormings volgens die amerikaanse model in junie 2005 is die take van die aanklaer (staatsaanklaer) en die regter geskei. as deel van hierdie hervorming word verhore nou in die openbaar en mondeling uitgevoer, in plaas van die vorige skriftelike uitvoering. verweerders met \u2019n lae inkomste kan \u2019n openbare verdediger in diens neem. vir hierdie nuwe juridiese hervormings is 300 nuwe hofgeboue in talle chileense stede landwyd opgerig.die grondwetlike hof (tribunal constitucional) is verantwoordelik vir die monitering van die parlement se wette op grondwetlikheid.\n\n\n=== buitelandse beleid ===\nchili se buitelandse beleid word deur die president se politiek gekenmerk en deur die ministerie van buitelandse sake bestuur. sedert die vroe\u00eb dekades n\u00e1 sy onafhanklikheid het chili altyd \u2019n aktiewe betrokkenheid by buitelandse sake gespeel. die buitelandse beleid word veral deur die lidmaatskap in internasionale organisasies gekenmerk. chili is \u2019n stigtingslid van die verenigde nasies, gemeenskap van latyns-amerikaanse en karibiese lande, organisasie van amerikaanse lande, organisasie van ibero-amerikaanse lande, unie van suid-amerikaanse nasies, opanal en die rio-groep. daarbenewens het chili in 1973 by die beweging van onverbonde lande en in 2010 by die organisasie vir ekonomiese samewerking en ontwikkeling (oeso) aangesluit en is tans \u2019n geassosieerde lid van die andesgemeenskap en mercosur.\ndanksy chili se geassosieerde lidmaatskap by mercosur kan di\u00e9 land eie handelsooreenkomste met ander lande sluit. sulke ooreenkomste is onder andere met die europese unie, japan, kanada, meksiko, nieu-seeland, suid-korea, die verenigde state en die volksrepubliek china ondeteken.\nsedert chili se demokratisering vanaf 1990 het di\u00e9 land \u2019n aantal konflikte met argentini\u00eb en peru opgelos wat die grenslyne by die beagle-kanaal en die fitz roy-massief betref. in teenstelling daarmee is die konflik met bolivi\u00eb oor verlore grondgebied uit die salpeteroorlog nog steeds onopgelos. as gevolg daarvan is bolivi\u00eb die enigste land van die amerikas waarmee chili geen diplomatiese betrekkinge onderhou nie. eers n\u00e1 die redding van 33 mynwerkers in 2010, waaronder daar een bolivi\u00ebr was, het die presidente van beide lande vir die eerste keer in dekades ontmoet.\n\n\n== ekonomie ==\n\n\n=== algemene oorsig ===\nchili is een van suid-amerika se mees stabiele en welvarende nasies en voorste latyns-amerikaanse land in menslike ontwikkeling, mededingendheid, inkomste per kapita, globalisering, ekonomiese vryheid, en \u2019n lae persepsie van korrupsie. hoewel chili volgens die gini-ko\u00ebffisi\u00ebnt \u2019n ho\u00eb ekonomiese ongelykheid het, is dit naby aan die plaaslike gemiddelde. sedert julie 2013 word chili deur die w\u00eareldbank as \u2019n \u201cho\u00eb-inkomste ekonomie\u201d beskou.in 2006 het chili di\u00e9 land met die hoogste nominale bbp per kapita in latyns-amerika geword. chili het die hoogste graad ekonomiese vryheid in suid-amerika (posisie sewe w\u00eareldwyd), vanwe\u00eb sy onafhanklike en doeltreffende regstelsel en omsigtige openbare finansi\u00eble bestuur. in mei 2010 het chili die eerste suid-amerikaanse land geword wat by die oeso aangesluit het. belastinginkomste, gesamentlik 20,2% van die bbp in 2013, was die tweede laagste onder die 34 oeso-lande en die laagste in 2010. chili het \u2019n ongelykheid-aangepasde menslike ontwikkelingsindeks van 0,661, in vergelyking met 0,662, 0,680 en 0,542 onderskeidelik vir die naburige lande uruguay, argentini\u00eb en brasili\u00eb. in 2008 het net 2,7% van die bevolking van minder as $ 2 per dag geleef.die w\u00eareldwye mededingendheidsverslag vir 2009\u20132010 beskou chili as die 30ste mees mededingende land in die w\u00eareld en die eerste in latyns-amerika, heelwat ho\u00ebr as brasili\u00eb (56ste), meksiko (60ste) en argentini\u00eb (85ste); dit het sedertdien gedaal uit die top 30. die w\u00eareldbank se \u201cgemak om sake te doen\u201d-indeks lys chili as 34ste in die w\u00eareld soos op 2014. die geprivatiseerde nasionale pensioen-stelsel (afp) het binnelandse beleggings aangemoedig en het bygedra tot \u2019n geskatte totale binnelandse spaarkoers van ongeveer 21% van die bbp.\n\n\n=== hulpbronne en produserende bedryf ===\ndie mynbousektor is een van die hoekstene van chili se ekonomie. as gevolg van langdurige modernisering en beleggings het di\u00e9 land die grootste kopervervaardiger ter w\u00eareld geword. chili produseer tans sowat een derde van die w\u00eareldwye koperontginning, wat veral rondom die atacamawoestyn in noord-chili ontgin word. verdere belangrike mynbouprodukte sluit in goud, silwer, molibdeen, yster en steenkool.\ndie wynboubedryf in chili het \u2019n lang tradisie en die eerste wingerde in chili is reeds teen die middel van die 16de eeu deur die spaanse veroweraars aangel\u00ea. volgens die voedsel- en landbouorganisasie is chili in 2013 met 1 832 000 ton die vyfde grootste wynvervaardiger n\u00e1 lande soos frankryk, itali\u00eb, die verenigde state en spanje. daarbenewens word in chili \u2019n verskeidenheid van landbouprodukte soos druiwe, appels, pere, uie, koring, mielies, hawer, perske, knoffel, aspersies, boontjies, beesvleis, pluimvee, wol, vis en hout verbou.\n\n\n=== toerismebedryf ===\nvolgens die w\u00eareldtoerismeorganisasie (wto) is chili een van die mees besoekte lande ter w\u00eareld en die agste mees besoekte land in die amerikas n\u00e1 die verenigde state, meksiko, kanada, argentini\u00eb, brasili\u00eb, die dominikaanse republiek en puerto rico. volgens die nasionale diens van toerisme (sernatur) besoek twee miljoen mense jaarliks di\u00e9 land. die meeste van hierdie besoekers kom van ander lande op die amerikaanse vasteland, veral argentini\u00eb; gevolg deur \u2019n groeiende aantal van die verenigde state, europa, brasili\u00eb asook asiate uit suid-korea en die volksrepubliek china.chili beskik oor \u2019n groot verskeidenheid natuurlike landskappe soos die mars-agtige landskappe van die hiperariede atacamawoestyn, die gletsergevoede fjorde van patagoni\u00eb, die wynlande by die andes van die sentrale vallei en die oerwoude van die mere-distrik. vuurland, paaseiland en die juan-fern\u00e1ndez-eilandgroep, insluitende robinson-crusoe-eiland, behoort ook tot die groot toeristetrekpleisters.\ndi\u00e9 land beskik oor ses unesco-w\u00earelderfenisgebiede: die kerke van chilo\u00e9 (2000), die rapa nui nasionale park (1995), qhapaq \u00f1an \u2013 die inka se padstelsel (2014), die historiese kwart van die hawestad valpara\u00edso (2003), humberstone en santa laura se salpeterwerke (2005) en sewell se myndorp (2006).\n\n\n=== buitelandse handel ===\nchili se vernaamste handelsvennote volgens uitvoer sluit in (2014): die volksrepubliek china (24,9%), die verenigde state (12,8%), japan (9,9%), brasili\u00eb (5,8%) en suid-korea (5,5%). die ses vernaamste handelsvennote volgens invoer is (2014): die verenigde state (20,3%), die volksrepubliek china (19,7%), brasili\u00eb (6,5%), argentini\u00eb (5,0%) en duitsland (4,0%).chili het in 2014 goedere ter waarde van $76,98 miljard uitgevoer, terwyl goedere ter waarde van $70,67 miljard ingevoer is. di\u00e9 land het daarmee \u2019n handelsoorskot van $6,31 miljard gehad. grondstowwe, veral koper (53,6%) en landbouprodukte soos wyn (2,4%), hout en vissery-produkte (4,5%) word hoofsaaklik uitgevoer. belangrike invoere sluit in masjinerie (21,9%), ru-olie (17,5%), asook voertuigonderdele (16,3%).\n\n\n== demografie ==\n\n\n=== oorsig ===\nvolgens chili se sensus van 2017 het di\u00e9 land \u2019n bevolking van sowat 17 574 003 gehad. die bevolkingsgroei neem as gevolg van \u2019n dalende geboortesyfer sedert 1990 af. daar word verwag dat chili se bevolking tot 2050 tot sowat 20,2 miljoen sal styg.volgens die amptelike skatting van 2016 het chili \u2019n bevolking van sowat 17 909 754 gehad. omstreeks 85% is in stedelike gebiede saamgetrek, waarvan 40% in die metropolitaanse gebied van santiago de chile. die grootste bevolkingspunte volgens die 2012-sensus is gran santiago met \u2019n bevolking van 6 683 852, gran valpara\u00edso met 930 220 en gran concepci\u00f3n met 922 491.chili se bevolkingsgroei word veral deur die lewensverwagting se skerp styging geraak. in 2013 het die chilene die hoogste lewensverwagting van alle suid-amerikaners gehad. in 2009 was die gemiddelde lewensverwagting 78,4 jaar: 75,74 vir mans en 81,19 vir vroue.\n\n\n=== bevolking ===\nchili se bevolking is \u2019n mengsel van verskillende etniese groepe, hoofsaaklik die afstammelinge van europese setlaars wat ongeveer 52,7% van die bevolking uitmaak. golwe van europese immigrante het in die laat 19de eeu en vroe\u00eb 20ste eeu in chili aangekom. onder andere: britte, duitsers, franse, iere, italianers, kroate, nederlanders, pole, russe, serwi\u00ebrs en spanjaarde, asook \u2019n kleiner aantal immigrante uit die midde-ooste, waarvan veral palestyne. danksy chili se ekonomiese opswaai sedert 1990 het tale immigrante vanuit die buurlande argentini\u00eb (57 019), bolivi\u00eb (25 151), colombia (27 411), ecuador (16 357) en peru (103 624) na chili gestroom.die oorspronklike bevolking van indiane maak ongeveer 3,2% van die totale bevolking uit, hoofsaaklik mapuche.\n\n\n=== tale ===\ndie amptelike en mees gebruikte taal in chili is spaans, wat castellano genoem word. met die spaanse verowering van chili het spaans die lingua franca van chili geword, terwyl die inheemse tale minderheidstale geword het, met \u2019n paar wat nou uitgesterf het of ernstig bedreig word. sowat 15 miljoen chilene gebruik spaans as hul moedertaal, gevolg deur omtrent 1,55 miljoen met spaans as tweede taal. die chileense spaans verskil van die buurlandse spaans in suid-amerika, want finale lettergrepe en \u201cs\u201d-klanke word dikwels verlaag en sommige konsonante het \u2019n sagte uitspraak.\ndie belangrikste inheemse tale is aymara (20 000), mapudungun (250 000), quechua (8 200) en rapa nui (2 600), waarvan aymara en quechua oorwegend in die noorde en mapuche in die suide van chili gepraat word, terwyl rapa nui op paaseiland gepraat word. duits word veral in die suide van chili deur sowat 20 000 afstammelinge van duitse immigrante gepraat.\n\n\n=== godsdiens ===\nsedert die grondwet van 1925 is chili \u2019n sekul\u00eare staat wat godsdiensvryheid waarborg. in 2015 vorm die christendom (68%) die belangrikste godsdiens met rooms-katolieke (55%) en protestante (13%), gevolg deur 25% agnostici en ate\u00efste, asook 7% wat ander godsdienste aanhang.minderheidsgodsdiensgroepe sluit in die oosters-ortodokse kerk, kerk van jesus christus van die heiliges van die laaste dae, jehovah se getuies, die anglikaanse kerk, baptisme en sewendedag-adventiste. die inheemse bevolkingsgroepe is veral aanhangers van sjamanisme.\ndie openbare godsdienstige vakansiedae in chili sluit in kersfees, goeie vrydag, die fees van die maagd van karmelberg, die fees van die heiliges petrus en paulus, hemelvaartdag, allerheiligedag en die fees van die onbevlekte ontvangenis. die regering het onlangs 31 oktober, hervormingsdag, tot \u2019n openbare vakansiedag verklaar, ter ere van die protestantse kerke in di\u00e9 land.\ndie beskermheiliges van chili is jakobus die meerdere en onse maagd van karmelberg (santiago). in 2005 is alberto hurtado deur pous benediktus xvi heilig verklaar en het sodoende chili se tweede heilige n\u00e1 teresa van die andes geword.\n\n\n== kultuur ==\nvanaf die tydperk tussen die vroe\u00eb landbou-nedersettings en die einde van die voor-spaanse tydperk was die noorde van chili \u2019n landstreek wat gekenmerk is deur die andes-kultuur wat be\u00efnvloed is deur die altiplano se tradisies wat versprei het na die valleie aan die kus van die noorde, terwyl die suidelike streke gebiede van die mapuche se kulturele aktiwiteite was. dwarsdeur die koloniale tydperk n\u00e1 die verowering en gedurende die vroe\u00eb republikeinse tydperk is di\u00e9 land se kultuur oorheers deur alles wat spaans is. ander europese invloede, veral engels, frans en duits, het in die 19de eeu begin en duur tot vandag voort. die duitse immigrante het die beierse styl in landelike argitektuur en kookkuns in chili se suide in stede soos valdivia, frutillar, puerto varas, osorno, temuco, puerto octay, llanquihue, faja maisan, pitrufqu\u00e9n, victoria, puc\u00f3n en puerto montt ingevoer.\n\n\n=== literatuur ===\nchilene noem hul land pa\u00eds de poetas \u2014 \u201cland van digters\u201d. gabriela mistral is die eerste latyns-amerikaanse nobelpryswenner vir die letterkunde (1945). chili se mees bekende digter is pablo neruda, wat die nobelprys vir letterkunde (1971) ontvang het en w\u00eareldbekend is vir sy uitgebreide versameling werke oor romanse, natuur en politiek. sy drie hoogs gepersonaliseerde huise in isla negra, santiago en valpara\u00edso is gewilde toeristebestemmings.\nonder die lys van ander chileense digters is carlos pezoa v\u00e9liz, vicente huidobro, gonzalo rojas, pablo de rokha, nicanor parra en ra\u00fal zurita. isabel allende is die bes verkopende chileense skrywer, met 51 miljoen romaneksemplare wat w\u00eareldwyd verkoop is. die romanskrywer jos\u00e9 donoso se roman the obscene bird of night word deur die kritikus harold bloom as een van die kanonieke werke van die 20ste-eeuse westerse literatuur beskou. nog een internasionaal erkende chileense skrywer en digter is roberto bola\u00f1o wie se vertalings in engels uitstekende ontvangs deur kritici geniet.daarbenewens het tot vandag drie chileense skrywers die miguel de cervantes-prys gewen (een van die belangrikste spaanse literatuurpryse wat sedert 1976 deur die spaanse ministerie van kultuur toegeken word): jorge edwards (1998), gonzalo rojas (2003) en nicanor parra (2011).\n\n\n=== rolprente ===\ndie geskiedenis van rolprente in chili het aan die begin van die 20ste eeu met die eerste chileense film se vertoning in 1902 en die eerste chileense speelfilm wat in 1910 verskyn het, begin. die oudste oorlewende speelfilm is el h\u00fasar de la muerte (1925) en die laaste stille film was patrullas de avanzada (1931). die chileense rolprentbedryf het in die laat 1940\u2019s en in die 1950\u2019s gesukkel, ten spyte van sommige suksesse soos el diamante de maharaj\u00e1. die 1960\u2019s het die ontwikkeling van die \u201cnuwe chileense film\u201d met rolprente soos three sad tigers (1968), jackal of nahueltoro (1969) en valpara\u00edso, mi amor (1970) beleef. n\u00e1 die milit\u00eare staatsgreep van 1973 is die rolprentbedryf \u2019n knou toegedien, omdat baie rolprentvervaardigers in ballingskap gewerk het. dit het wel sy kop opgelig na die einde van die diktatuur in 1989 se kant toe, met groot kritiese sukses soos johnny cien pesos (1993), historias de f\u00fatbol (1997) en gringuito (1998).\nsuksesvolle rolprente het in die laat 1990\u2019s en vroe\u00eb 2000\u2019s verskyn soos el chacotero sentimental: la pel\u00edcula (1999), sexo con amor (2003), subterra (2003) en machuca (2004), wat later wyd oortref is deur stefan v/s kramer (2012).\nin die onlangse jare het chileense rolprente gereelde verskynings op internasionale filmfeeste en toekennings gemaak, soos no (2012) wat die eerste chileense rolprent geword het wat vir die oscar as beste buitelandse rolprent benoem is.\n\n\n=== musiek ===\nmusiek in chili wissel van folklore oor gewilde tot klassieke musiek. sy groot geografie laat verskillende musiekstyle in die noorde, sentrum en suide van di\u00e9 land ontstaan, insluitende paaseiland- en mapuchemusiek. die nasionale dans is die cueca. \u2019n ander vorm van \u2019n tradisionele chileense lied, maar nie \u2019n dans nie, is die tonada. dit spruit uit die spaanse koloniste se ingevoerde musiek voort, en dit onderskei hom van die cueca deur \u2019n intermedi\u00eare melodiese artikel en \u2019n meer prominente melodie.\ndie jare tussen 1950 en 1970 het \u2019n wedergeboorte van die volksmusiek beleef wat gelei is deur groepe soos los de ram\u00f3n, los cuatro huasos en los huasos quincheros, onder andere met komponiste soos ra\u00fal de ram\u00f3n en violeta parra. in die middel-1960\u2019s is inheemse musikale vorme vernuwe deur die parra-gesin met die nueva canci\u00f3n chilena, wat verband hou met politieke aktiviste en hervormers soos victor jara, inti-illimani en quilapay\u00fan. \u2019n ander belangrike folk-sanger en navorser oor folklore en chileense etnografie is margot loyola. daarbenewens het verskeie rockgroepe soos los jaivas, los prisioneros, la ley en los tres internasionale sukses behaal. in februarie word die jaarlikse musiekfeeste in vi\u00f1a del mar aangebied.\n\n\n=== kookkuns ===\ndie chileense kookkuns spruit hoofsaaklik uit die kombinasie van tradisionele spaanse kookkuns, chile se inheemse kultuur en plaaslike bestanddele met latere belangrike invloede deur ander europese kookkunste soos di\u00e9 uit duitsland, itali\u00eb en frankryk. die voedseltradisie en resepte in chili is bekend aan sy verskeidenheid geure en bestanddele met di\u00e9 land se diverse geografie en klimaat wat \u2019n wye verskeidenheid landbouprodukte, vrugte en groente lewer. die lang kuslyn en die mense se verhouding met die stille oseaan voeg \u2019n groot verskeidenheid seekosprodukte tot die chileense kookkuns by met di\u00e9 land se waters as tuiste van unieke spesies vis, weekdiere, skaaldiere en alge, danksy die suurstofryke water van die humboldtstroom. chili is ook een van die w\u00eareld se grootste wynprodusente en baie chileense resepte is dan ook versterk en vergesel deur plaaslike wyne.\ndie chileense kookkuns vorm \u2019n weerspie\u00ebling van di\u00e9 land se topografiese verskeidenheid met \u2019n verskeidenheid seekos, beesvleis, groente en vrugte. tradisionele resepte sluit in asado, cazuela, empanadas, humitas, pastel de choclo, pastel de papas, curanto en sopaipillas.crudos is \u2019n voorbeeld van die mengsel kulin\u00eare bydraes deur die verskillende etniese invloede in chili. die rou gemaalde llama, mildelike gebruik van skulpvis en rysbrood is weer afkomstig uit die inheemse quechua se andes-kookkuns (alhoewel beesvleis deur europe\u00ebrs na chili gebring is en ook nou gebruik word in plaas van llama-vleis), suurlemoen en uie is ingebring deur die spaanse koloniste en die gebruik van mayonnaise en jogurt is deur duitse immigrante saam met bier ingebring.\n\n\n== sport ==\nsokker is chili se gewildste sportsoort. die chileense nasionale sokkerspan het aan nege van die moontlike 22 fifa sokker-w\u00eareldbekertoernooie deelgeneem, insluitende di\u00e9 in 1962, wat in chili aangebied is, waartydens die nasionale span derde ge\u00ebindig het. verdere goeie resultate wat deur die nasionale sokkerspan behaal is, sluit in sewe eindstryde en twee titels by die copa am\u00e9rica (in 2015 en 2016), een silwer- en twee bronsmedaljes tydens die pan-amerikaanse spele, een bronsmedalje tydens die olimpiese somerspele 2000 in sydney en twee derdeplekke tydens die fifa o/17 en o/20-toernooie. chili is tans in die 29ste plek (2022) van die fifa-w\u00eareldranglys en is saam met argentini\u00eb, brasili\u00eb, colombia en uruguay een van die beste nasionale spanne in suid-amerika. die hoogste liga binne chili se sokkerliga-stelsel is die campeonato nacional wat deur die iffhs as die negende sterkste nasionale sokkerliga in die w\u00eareld beskou word. die belangrikste sokkerklubs is colo-colo, universidad de chile en universidad cat\u00f3lica. colo-colo is di\u00e9 land se suksesvolste sokkerklub, met beide die meeste nasionale en internasionale kampioenskappe, insluitende die gesogde copa libertadores suid-amerikaanse klubtoernooi. universidad de chile is die mees onlangse internasionale kampioen (copa sudamericana 2011). internasionaalbekende sokkerspelers sluit in iv\u00e1n zamorano, marcelo salas, el\u00edas figueroa en mat\u00edas fern\u00e1ndez.\ntennis is chili se suksesvolste sportsoort. die nasionale span het die w\u00eareldtoernooi twee keer (2003 en 2004) gewen en het in die davisbeker-eindstryd teen itali\u00eb in 1976 gespeel. tydens die olimpiese somerspele 2004 het di\u00e9 land goue en bronsmedaljes in die mans-enkelspel en goud in die mansdubbelspel gewen. marcelo r\u00edos het in 1998 die eerste latyns-amerikaanse man geword wat die nommer-een-plek in die atp-ranglys bereik het. anita lizana het die vsa-ope in 1937 gewen en daarmee die eerste vrou van latyns-amerikaanse herkoms geword om \u2019n grand slam-toernooi te wen. luis ayala was twee keer naaswenner by die franse ope en albei r\u00edos en fernando gonzalez haal die australiese ope se mans-enkelspel-eindstryd. gonz\u00e1lez het ook \u2019n silwermedalje in die enkelspel tydens die olimpiese somerspele 2008 in beijing gewen.\nop die olimpiese somerspele spog chili met \u2019n totaal van twee goue medaljes (tennis), sewe silwermedaljes (atletiek, ruitersport, boks, skyfskiet en tennis) en vier bronsmedaljes (tennis, boks en sokker). in 2012 het chili het sy eerste paralimpiese spele-medalje gewen (goud in atletiek).\nrodeo is chili se nasionale sportsoort en word in die landelike gebiede van di\u00e9 land beoefen. \u2019n sport soortgelyk aan hokkie, chueca genoem, is deur die mapuche tydens die spaanse verowering gespeel. ski en sneeuplankry word in ski-sentrums gele\u00eb in die sentrale andes en in suidelike ski-sentrums naby stede soos osorno, puerto varas, temuco en punta arenas beoefen. branderplankry is veral gewild by sommige kusdorpe. polo word in chili professioneel beoefen en di\u00e9 land het beide die polo-w\u00eareldkampioenskap van 2008 en 2015 gewen.\nbasketbal is \u2019n gewilde sportsoort, waarin chili \u2019n bronsmedalje in die eerste fiba-w\u00eareldkampioenskap vir mans 1950 gewen het en \u2019n tweede bronsmedalje toe chili as gasheer vir die fiba-w\u00eareldkampioenskap 1959 opgetree het. chili het in 1953 as gasheer vir die eerste fiba-w\u00eareldkampioenskap vir vroue opgetree en by di\u00e9 toernooi met die silwermedalje weggestap. san pedro de atacama is gasheer vir die jaarlikse \u201catacama crossing\u201d, \u2019n ses-fase, 250 km (160 myl) lang wedloop wat jaarliks sowat 150 deelnemers uit 35 lande lok. die dakar-tydren is van 2009 tot 2019 in beide chili en argentini\u00eb en later ook peru aangebied.\nrugby word in chili sedert die 1880\u2019s gespeel en is deur die britte n\u00e1 di\u00e9 land gebring. rugby is een van die snelgroeiende sportsoorte in chili en word veral aan universiteite beoefen. die chileense nasionale rugbyspan, bekend as los c\u00f3ndores \u2013 \u201cdie kondors\u201d, het in 2023 vir hul eerste rugbyw\u00eareldbekertoernooi gekwalifiseer, maar hulle is in die groepfase uit die toernooi geskakel. hulle word as suid-amerika se derde sterkste span n\u00e1 argentini\u00eb en uruguay beskou.\n\n\n== bekende chilene ==\n\n\n== sien ook ==\nlys van nedersettings in chili\n\n\n== verwysings ==\n\n\n== bronne ==\nalgemeen(en)  \"chile\". encyclop\u00e6dia britannica. besoek op 15 maart 2022.\n(en)  \"chile\". central intelligence agency. besoek op 15 maart 2022.geskiedenis(en)  robert n. burr (1974). by reason or force. chile and the balancing of power in south america 1830\u20131905. berkeley: university of california press. isbn 0-520-02629-2.\n(en)  simon collier; william f. sater (1996). a history of chile, 1808\u20132002. cambridge university press. isbn 0-521-82749-3.\n(en)  paul w. drake (1994). chile: a country study. library of congress. isbn 0-8444-0828-x.\n(en)  luis galdames (1941). a history of chile. university of north carolina press. isbn 0-8078-6845-0.\n(en)  brian lovemen (2001). chile: the legacy of hispanic capitalism (3 uitg.). oxford university press. isbn 978-0-19-512020-2.\n(en)  john l. recor (2003). the history of chile. greenwood press. isbn 1-4039-6257-x.\n\n\n== eksterne skakels ==\nalgemene inligting(en)  toerisme-inligting oor chili op wikivoyage\n(es)  chile.com\n(en)  chile explorer\n(es)  beelde geargiveer 28 julie 2005 op wayback machine\n(en)  verskeie skakels deur lanic versamel geargiveer 11 julie 2005 op wayback machineregeringsbronne(en)  (es)  (pt)  (zh)  amptelike webwerf van chili geargiveer 25 julie 2011 op wayback machine\n(es)  regering van chili\n(es)  presidentskap van chili\n(es)  ministerie van binnelandse sake geargiveer 12 januarie 1998 op wayback machine\n(es)  ministerie van buitelandse sake\n(es)  kongres van chili\n(es)  senaat van chili\n(es)  huis van verteenwoordigers\n(es)  nasionale biblioteek van die kongres\n(es)  regsprekende gesag van chili"